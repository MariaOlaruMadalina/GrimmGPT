Hansel şi Gretel
Afost odată ca niciodată
un tăietor de lemne tare
nevoiaş şi omul ăsta îşi avea
căscioara la marginea unui
codru nesfârşit, unde-şi
ducea viaţa împreună cu
nevastă-sa şi cei doi copii ai
săi. Şi pe băieţel îl chema
Hansel, iar pe fetiţă Gretel.
De sărmani ce erau, nu
prea aveau cu ce-şi
astâmpăra foamea. Şi-ntr-o bună zi, întâmplându-se să se
abată asupra ţării o mare scumpete, nu mai fură-n stare
să-şi agonisească nici măcar pâinea cea zilnică.
Seara în pat, pe bietul om începeau să-l muncească
gândurile şi, zvârcolindu-se neliniştit în aşternut, se
pomenea că oftează cu grea obidă.
Şi-ntr-una din aceste seri îi zise el neveste-sii:
― Ce-o să ne facem, femeie? Cu ce-o să-i hrănim pe
bieţii noştri copii, când nici pentru noi nu mai avem nici
de unele?
― Ştii ceva, bărbate, răspunse femeia, mâine-n zori
luăm copiii cu noi şi-i ducem unde-i pădurea mai deasă.
Le facem un foc bun, le dăm şi câte-o îmbucătură de pâine
şi pe urmă ne vedem de treburile noastre. Iar pe ei îi lăsăm
acolo. De nimerit, n-or să mai nimerească drumul spre
casă, de asta sunt sigură, şi-n felul ăsta ne descotorosim
de ei!
― Nu, femeie, asta n-o s-o fac nici în ruptul capului,
spuse bărbatul. Nu mă rabdă inima să-mi las copiii
singuri în pădure. Că doar multă vreme n-ar trece şi-ar
veni fiarele să-i sfâşie…
― Vai de tine, neghiobule, îl luă femeia la rost, de-i aşa,
o să murim de foame toţi patru… Poţi să ciopleşti de peacum scânduri pentru sicrie…
Şi femeia nu-i dădu pace până când omul nostru nu senvoi.
― Totuşi, mi-e tare milă de bieţii copii! adăugă el cu
obidă.
În acest timp, cei doi copii stăteau treji în aşternut, că
din pricina foamei nu putuseră să închidă un ochi. Şi aşa
se făcu de auziră tot ce spuse zgripţuroaica de femeie către
tatăl lor.
La un moment dat, Gretel începu să plângă cu lacrimi
amare şi-i spuse lui Hansel printre sughiţuri:
― De-acu s-a sfârşit cu noi!
― Linişteşte-te, Gretel, şi nu mai fi mâhnită, o să găsesc
eu o scăpare! îi zise cu blândeţe frăţiorul.
După ce bătrânii adormiră, Hansel se sculă, îşi puse
hăinuţa pe el şi, deschizând uşa, se strecură afară. Luna
lumina că ziua şi pietricelele albe, din faţa căscioarei,
străluceau că bănuţii cei noi. Hansel se aplecă de mai
multe ori până ce-şi umplu bine buzunarul cu pietricele.
Apoi se-ntoarse în casă şi-i şopti lui Gretel:
― Fii liniştită, draga mea surioară, şi dormi în pace!
Apoi se culcă din nou în patul lui şi adormi.
Zgripţuroaica de femeie nici nu aşteptă să răsară
soarele că se şi înfiinţă la patul copiilor, să-i trezească.
― Ia sculaţi-vă, leneşilor, că mergem la pădure să
aducem lemne!
Apoi dădu fiecăruia câte un codru de pâine şi mârâi
printre dinţi:
― Asta aveţi de mâncare pentru la prânz! De vă
îmboldeşte foamea, nu cumva să mâncaţi înainte, că
altceva nu mai căpătaţi!
Gretel lua toată pâinea şi-o ascunse sub şort, din
pricină că buzunarele lui Hansel erau pline cu pietricele.
Apoi porniră cu toţii spre pădure. După puţin timp, Hansel
se opri şi îşi aruncă privirea înapoi, spre căscioara ce
rămăsese în urmă. Asta o făcu o dată, apoi iarăşi, şi
iarăşi… Şi dacă-l văzu taică-său, numai ce-i zice:
― Da’ ce ai, Hansel, că te opreşti mereu şi te tot uiţi
înapoi? Vezi mai bine cum mergi, să nu-ţi schilodeşti
cumva picioarele!
― Ştii, tăicuţule, mă uitam după pisicuţa mea albă…
Stă, a naibii, cocoţată pe acoperiş, şi-mi face semne de
rămas bun.
Dar vezi că femeia i-o tăie pe dată:
― Prostănacule, nu-i nici o pisicuţă! E soarele de
dimineaţă, care străluceşte pe horn.
Acu e timpul să vă spun că Hansel nu se uitase după
nici o pisicuţă şi că de fiecare dată când se oprea, scotea
din buzunar câte o pietricică şi-o lăsa să cadă pe cărare.
După o bucată de vreme, ajunseră la locurile unde
pădurea se îndesea şi cam pe la mijlocul ei omul nostru se
opri şi zise:
― Acu, copii, mergeţi după vreascuri, c-o să vă facă tata
un focşor pe cinste, să nu vă fie frig deloc!
Hansel şi Gretel aduseră vreascuri cât aduseră, până ce
se făcu o moviliţă bună. Lemnele luară foc pe dată şi, când
vâlvătaia începu să crească, femeia grăi:
― Staţi lângă foc, copii, şi odiniţi-vă, că noi ne ducem
mai încolo, în pădure, să tăiem lemne. Şi când om termina
cu tăiatul, ne întoarcem aici şi vă luăm acasă.
Hansel şi Gretel se aşezară lângă foc şi când se făcu ora
prânzului, fiecare îşi mâncă bucătura de pâine. Şi cum
auzeau tot mereu răsunând lovituri de topor, erau
încredinţaţi că tatăl lor trebuie să fie ceva mai încolo, nu
prea departe. Dar vezi că loviturile nu erau de topor!
Omul nostru legase o creangă de-un copac cioturos, şi
de câte ori bătea vântul, o izbea încolo şi-ncoace de
uscătura aceea. După ce aşteptară să vină să-i ia, vreme
lungă, nu glumă, căzură toropiţi de oboseală şi adormiră
buştean.
Când s-au trezit, era noapte întunecoasă, de nu vedeai
la doi paşi. Gretel începu să plângă şi printre suspine îşi
întrebă frăţiorul:
― Cum o să ieşim din pădure?
Şi Hansel se grăbi s-o liniştească, spunându-i:
― Mai ai răbdare oleacă, până ce răsare luna şi atunci o
să găsim noi drumul, n-avea grijă!
Răsări luna plină, de ziceai că poleieşte cu aur pădurea,
şi de-ndată ce se arătă pe cer, Hansel îşi luă surioara de
mână şi începu a păşi pe urma pietricelelor, care
scânteiau ca bănuţii cei de curând bătuţi şi le arătau
drumul. Merseră ei aşa toată noaptea şi când începură a
miji zorile, ajunseră la casa părintească. Au bătut ei la
uşă, „cioc-cioc!”, şi când femeia o deschise şi dădu cu ochii
de Hansel şi Gretel, pe dată se arătă a fi fost foarte
îngrijorată de soarta lor, zicându-le cu prefăcătorie:
― Copii răi ce sunteţi, de ce aţi dormit în pădure atâta
vreme? Ne-aţi făcut să credem că nu mai vreţi să vă mai
întoarceţi la casa voastră… Dar vezi că tatăl copiilor se
bucura cu adevărat, că-n inima lui era mâhnit că-i lăsase
atât de singuri.
Nu trecu multă vreme şi nevoile începură iarăşi să-i
încolţească. Şi numai ce-o auziră copiii într-o noapte pe
femeie zicându-i lui bărbatu-su, care se perpelea în
aşternut:
― De-acu am terminat iarăşi merindele, că nu mai avem
în casă decât o jumătate de pâine! Şi după ce-om mânca-o
şi pe asta, ne-om sătura cu răbdări prăjite… Trebuie să ne
descotorosim de copii, auzi tu! O să-i ducem în afundul
pădurii, ca să nu mai poată nimeri drumul de-or voi să se
reîntoarcă acasă. Altă scăpare nu văd, de ni-e drag să ne
mai putem ţine zilele.
Vezi însă că omului i se încrâncena inima la auzul ăstor
cuvinte şi gândea în sinea sa: „Ba, mai bine s-ar cuveni să
împarţi cu copiii tăi ultima bucăţică!”. Mai zicea el ce mai
zicea, dar femeia nu luă deloc în seamă spusele lui, ci-l tot
ocărî şi-l mustră. Acu, e ştiut, cine a apucat de-a spus „A”
trebuie să-l rostească şi pe „B” şi… dacă şi-a călcat pe
inimă prima oară, musai trebuie şi a doua oară să facă la
fel.
Copiii erau însă treji şi auziră toată vorba lor. După ce
bătrânii adormiră, Hansel se sculă din pat şi vru să iasă
afară, să adune pietricele, cum făcuse şi de prima dată,
dar vezi că femeia avusese grijă să încuie uşa, aşa că
băiatului nu-i fu chip să poată ieşi din casă. Şi deşi îi era
inima grea, îşi mângâie surioara, spunându-i:
― Nu plânge, Gretel, ci dormi liniştită. Om găsi noi cum
să scăpăm cu bine…
Nici n-apucaseră bine să răsară zorile, că şi veni femeia
şi-i trase pe copii din aşternut. Apoi le întinse câte o
bucăţică de pâine, care era mult mai micuşoară decât de
cealaltă dată.
În timp ce mergeau ei pe poteca ce ducea spre pădure,
Hansel începu a face fărâmituri în buzunar şi din loc în loc
se oprea să le presare pe jos.
― Ia ascultă, Hansel, îi strigă la un moment dat taicăsău, ce te tot opreşti mereu şi priveşti în jur? Vezi-ţi mai
bine de drumul tău şi mergi cum trebuie!
― Păi, mă uit după porumbiţa mea, care stă pe-acoperiş
şi vrea să-mi spună la revedere! grăi Hansel repede, ca nu
cumva să se dea în vileag.
― Prostănacule, îl luă în răspăr femeia, ceea ce vezi tu
nu-i nici o porumbiţă! E soarele de dimineaţă care
străluceşte sus, deasupra hornului.
Dar vezi că Hansel nu dădu îndărăt de la ce-şi pusese
în gând şi, încetişor-încetişor, împrăştie pe drum toate
fărâmiturile.
Femeia îi duse pe copii departe, departe, tot mai în
afundul pădurii, unde nu mai fuseseră în viaţa lor. Şi-ntrun luminiş, făcură iarăşi un foc mare şi mama le zise cât
putu ea de blând:
― Rămâneţi aici, copilaşi, şi de v-a birui oboseala, naveţi decât să puneţi capul jos şi să dormiţi oleacă… Noi
ne ducem în pădure, mai încolo, să tăiem lemne şi seara,
când om sfârşi lucrul, ne întoarcem să vă luăm.
Trecu ce trecu timpul şi când veni ora prânzului, Gretel
lua bucăţica de pâine şi-o împărţi cu Hansel, că pe-a lui
băiatul o presărase pe drum. Zburară ceasurile, se lăsă şi
amurgul, dar vezi că nimeni nu se arăta să-i ia pe bieţii
copii. Şi cum adormiră greu, se treziră de-abia în toiul
nopţii. Dacă văzu ce se întâmplase, Hansel o mângâie pe
surioara lui şi-i zise:
― Să rămânem aici până ce-o răsări luna, că atunci neo fi uşor să găsim fărâmiturile pe care le-am împrăştiat pe
jos, cât am mers. Ele or să ne arate fără greş drumul spre
casă, asta-i sigur!
De îndată ce se înălţă luna deasupra pădurii, copiii se
sculară din culcuşul de vreascuri, dar vezi că nu mai
găsiră nici o fărâmitură… Mulţimea de păsărele care tot
zboară peste câmpuri şi prin păduri de mult le ciuguliseră
pe toate. Dar Hansel avea o inimă vitează şi-i spuse lui
Gretel:
― N-ai teamă, surioară, până la urma tot o să găsim
drumul!
Dar vezi că nu fu chip să-l găsească… Merseră toată
noaptea şi mai merseră încă o zi, din zori şi până-n seară,
dar de izbutit tot nu izbutiră să iasă din pădure. Şi erau
prăpădiţi de foame ca vai de ei, că afară de câteva boabe
de fructe sălbatice, culese de pe jos, nimic nu mai luaserăn gură. De trudiţi ce erau, sărmanii copii abia îşi mai
trăgeau picioarele, şi aşa se făcu că nu mai putură merge
şi, ghemuindu-se sub un copac, adormiră buştean.
Şi se ivi a treia dimineaţă de când copiii părăsiseră casa
părintească. O luară ei la picior, de cum răsări soarele, dar
cu cât mergeau, cu atât se afundau mai adânc în pădure.
De nu le venea cât mai degrabă un ajutor, se aflau în
primejdie de moarte.
Când se făcu ora prânzului, numai ce văzură pe-o cracă
o păsărică albă şi frumoasă, care cânta atât de duios, că
se opriră vrăjiţi s-o asculte. După ce-şi sfârşi cantul,
păsărica îşi întinse aripile şi zbură, „zvâââârrrr!” pe
dinaintea copiilor. Dacă văzură ei asta, începură a se lua
după ea până când se făcu de ajunseră la o căsuţă. Cât ai
clipi, păsărica se lăsă pe acoperiş şi când veniră mai
aproape de căsuţă, copiii rămaseră cu gurile căscate.
Păsămite, toată căscioara era făcută din pâine şi acoperită
cu cozonac, iar geamurile erau din zahăr curat.
― Hai să-ncepem să îmbucăm! zise Hansel. Şi să ne fie
de bine! Eu o să mănânc o bucată din acoperiş, iar tu,
Gretel, ia de gustă din fereastra asta, că e tare dulce!
Hansel n-aşteptă să fie rugat şi, înălţându-se pe
vârfurile picioarelor, rupse o bucăţică din acoperiş, să-şi
dea seama ce gust are. În acest timp, Gretel ronţăia de zor
o spărtură de geam. Şi numai ce se auzi deodată o voce
subţirică, ce venea dinăuntrul căsuţei:
― Cronţ, cronţ, cronţ, da ce tot ronţăie a mea
căscioară?! Cine, cine e afară?
Şi copiii răspunseră pe dată:
― Vântul, vântul! Azi înconjură pământul!
Şi, fără să se sinchisească defel, continuară să
mănânce şi mai cu poftă. Cum îi plăcuse grozav
acoperişul, Hansel mai rupse din el o bucată bună, iar
Gretel nu se lăsă nici ea mai prejos şi, desprinzând un
ochete de geam, se aşeză jos şi începu a-l ronţăi cu poftă.
Şi când nici nu se aşteptau, odată se deschise uşa şi-o
femeie bătrână de tot, ce se sprijinea într-o cârjă, ieşi din
casă, târşindu-şi picioarele.
La vederea ei, Hansel şi Gretel se speriară atât de tare,
că scăpară tot ce aveau în mână. Dar vezi că bătrâna nu-i
lua la rost, ci începu a-i întreba, clătinând uşurel din cap:
― Ei, copiii mei dragi, da cine v-a adus aci? Poftiţi de
intraţi înăuntru şi rămâneţi la mine, că nu vă fac nici un
rău.
Şi luându-i pe amândoi de mână, îi duse în căsuţă. Iar
acolo îi aştepta o mâncare, să-ţi lingi degetele, nu alta:
lapte şi clătite cu zahăr, mere şi-o mulţime de nuci! După
ce se ospătară ei bine, bătrâna le pregăti două paturi cu
aşternutul cum îi zăpada şi Hansel şi Gretel se culcară
fără nici o grijă şi se simţiră în al nouălea cer.
Bătrâna se arătase prietenoasă ca să le câştige
încrederea, dar vezi că era o vrăjitoare haină, care pândea
copiii ca să-i atragă cu şoşele şi momele. Şi numai de
aceea făcuse şi căsuţa de pâine, să-i ademenească mai
uşor.
De-i cădea vreunul în gheare, îndată îi făcea de
petrecanie şi, după ce-l fierbea, îl înghiţea cu lăcomie. Ziua
când se bucura de un astfel de ospăţ o socotea ca pe-o zi
de sărbătoare şi cum de n-ar fi fost aşa pentru ea!
Vrăjitoarele au ochii roşii şi vederea scurtă, dar vezi că
adulmecă de departe, ca jivinele, când se apropie picior de
om. Şi la fel de bine adulmeca şi cotoroanţa asta. De cum
i-a simţit pe Hansel şi Gretel că se apropie de acele locuri,
a şi început a hohoti cu răutate şi-n vorbele ei era numai
batjocură:
― Pe ăştia îi şi am în mână, nu-i las eu să-mi scape…
De cum se iviră zorile, vrăjitoarea fu în picioare, ca nu
cumva să se trezească mai înainte copiii. Şi când îi văzu ea
pe amândoi cât de drăgălaş dorm împreună şi cât de
rumen şi rotofei le e obrazul, nu mai putu de bucurie şi
începu a mormăi mai mult pentru sine: „Straşnică
bucătură o să am, n-am ce zice!”.
Apoi apucându-l pe Hansel cu mâna ei sfrijită, îl
împinse până la un grăjduleţ cu gratii de fier şi-l închise
acolo. Şi era zăvorât aşa de straşnic, că oricât ar fi strigat
şi s-ar fi zbătut, nu i-ar fi folosit la nimic.
După ce-l puse la popreală pe Hansel, babuşca intră în
camera unde dormea Gretel şi, zgâlţâind-o ca s-o
trezească, începu a o ocărî şi a-i striga:
― Scoală, leneşo, şi du-te de adu apă, să-i faci o fiertură
bună lui frate-tău, că l-am închis în grajd şi trebuie să-l
îngrăşăm! Acu e numai piele şi os, dar când s-o mai
împlini – o să-l mănânc!
Gretel, începu a plânge cu lacrimi amare, dar vezi că
lacrimile ei nu-i muiară inima cotoroanţei şi, până la
urmă, trebui să se supună şi să facă tot ce-i poruncea
vrăjitoarea cea haină. Şi-n timp ce lui Hansel i se aducea
cea mai bună mâncare, ca să se îngraşe, Gretel abia de
căpătă de la babuşcă nişte coji de raci.
În fiecare dimineaţă, babuşca se strecura şontâcăind
până la grajd şi încă din prag se apuca să strige:
― Hansel, ia scoate un deget afară, să vad de te-ai
îngrăşat de ajuns!
Dar vezi că ghiujul de Hansel îi trecea printre gratii un
oscior, şi cum babuşca avea ochii tulburi şi vedea că prin
sită, era încredinţată că-i întinde un deget. Şi de fiecare
dată se tot minuna cotoroanţa cum de nu se mai îngraşă.
Trecură aşa zilele şi văzând că după a patra
săptămână, Hansel rămăsese la fel de ogârjit ca şi înainte,
îşi pierdu răbdarea şi nu mai vru să aştepte.
― Hei, Gretel, o strigă ea pe fetiţă, grăbeşte-te de adu
apă, că de-i curge untura de gras ce e, ori de-i slab ca un
ogar, eu pe Hansel îl tai şi-l pun la fiert!
Vai, cum se mai boci biata surioară, când trebui să care
apa pentru a doua zi, şi cum îi şiroiau lacrimile amare pe
obraz!
― Doamne, ajută-ne! strigă ea după un răstimp. De s-ar
fi întâmplat să ne înghită fiarele sălbatice ale codrului, am
fi murit măcar împreună!
― Ia mai sfârşeşte odată cu bocitul, se răsti cotoroanţa
la fată, că doar nu-ţi ajută la nimic toată văicăreala!
Nici nu se luminase încă bine de ziuă, când începu
Gretel roboteala. Că doar trebuia să care apă, să atârne
cazanul pentru fiertură în cârligul de fiert şi să aprindă
focul.
― Mai întâi, aş vrea să punem la copt, auzi tu? se răsti
baba la Gretel. Că am aprins cuptorul şi aluatul l-am
frământat de mult.
Nu-şi sfârşi bine vorba, că vrăjitoarea o şi îmbrânci pe
biata Gretel afară, unde era cuptorul din care ieşeau limbi
de flăcări.
― Hai, bagă-te înăuntru, îi porunci vrăjitoarea şi vezi
dacă-i destul de încins, ca să punem înăuntru pâinea!
Vezi că afurisita de cotoroanţă nu degeaba o îndemnă
pe fată să se vâre în cuptor! Că de-ndată ce-ar fi fost
înăuntru, vrăjitoarea pac! ar fi închis cuptorul. Şi-ar fi
ţinut-o acolo până ce se rumenea bine. Şi-apoi ar fi
mâncat-o… Numai că Gretel băgă de seamă ce gânduri
clocea în cap vrăjitoarea şi se prefăcu că-i nătângă şi
neîndemânatică:
― Aş intra, dar nu ştiu cum să fac… Pe unde să intru?
Şi cum anume?
― Eşti proastă ca o gâscă! o ocărî baba. Păi… nu-ţi dă
prin cap pe unde, că-i deschizătura destul de mare? Ia te
uită, şi eu as putea să încap în ea! Şi, şontâcăind, se
apropie de cuptor şi-şi vâri capul în el.
Gretel doar asta aştepta şi-i dădu un brânci
zgripţuroaicei de se duse până-n fundul cuptorului. Apoi
închise uşa de fier şi puse zăvorul. Văleu! ce mai urlete de
te treceau fiorii răzbăteau dinăuntru!
Dar vezi că Gretel fugi de-acolo, să n-o mai audă, şi
vrăjitoarea cea haină pieri ca o netrebnică, arsă de
dogoare. Şi arse până ce se prefăcu în scrum.
Gretel dădu fuga într-un răsuflet până la grajdul unde
era închis Hansel şi, deschizându-l, strigă bucuroasă:
― Am scăpat, Hansel, am scăpat, frăţioare! Vrăjitoarea
a pierit!
Dacă auzi ce-i spune, Hansel sări afară din grajd
întocmai cum sare pasărea din colivie, când i se deschide
uşiţa.. Şi văzându-se iarăşi împreună, îşi săriră de gât şi
se sărutară şi bucuria le râdea în ochi şi-n inimă. Şi de
voioşi ce erau, ţopăiau al naibii, ca nişte iezi!
Cum nu mai aveau de ce se teme, intrară în căsuţa
vrăjitoarei şi acolo, ce să vezi, în toate ungherele erau
numai sipete pline cu mărgăritare şi nestemate!
― Ei, astea zic şi eu că-s mai bune decât pietricelele
noastre! făcu Hansel şi-şi umplu buzunarele până nu mai
putu.
Iar Gretel spuse şi ea:
― Vreau să aduc şi eu acasă o mâna-două din ele!
Şi alese şi alese până ce-şi umplu şorţuleţul.
― Acu, hai s-o tulim de-aici cât mai degrabă, hotărî
Hansel, că mult mai uşoară mi-ar fi inima de-aş şti c-am
ieşit din pădurea asta fermecată.
Merseră ei ce merseră, cale de câteva ceasuri şi numai
ce ajunseră la o apă mare.
― Ce ne facem, surioară, că nu putem trece? făcu
Hansel amărât. Nu văd peste apă nici un pod, nici măcar
vreo punte cât de îngustă…
― De-ar trece vreun vaporaş, bine-ar fi! Dar prin
locurile astea, slabă nădejde… zise Gretel cu mâhnire. Da
uite, mai încolo văd o raţă albă înotând. Poate că, de-aş
ruga-o, ne-ar ajuta să ajungem pe malul celălalt…
Şi începu a striga:
Raţă, răţişoară,
Ia-i în spate, pe-aripioară,
Pe Hansel şi Gretel,
Că nici pod, nici punte n-are
Apa asta mare!
Se apropie răţişoara şi Hansel i se urcă în spate. Apoi o
rugă şi pe surioara lui să vină lângă el, dar Gretel rămase
pe mal şi-i zise:
― Cum să vin? Nu vezi că i-ar fi prea greu răţişoarei?
Mai bine să ne treacă pe rând.
Şi făptura cea bună chiar aşa şi făcu.
După ce trecură cu bine pe celalalt mal, mai merseră ei
ce merseră şi, de la o vreme, pădurea începu să li se pară
din ce în ce mai cunoscută. Şi-ntr-un sfârşit, numai ce
zăriră din depărtare casa părintească. Tii, ce-o mai luară
atunci la goană de le sfârâiau călcâiele, nu alta!
Trecură pragul casei şi, dând năvală în odaie, săriră la
gâtul tatălui lor. Era şi timpul, că, de când îşi părăsise
copiii în pădure, bietul om nu mai avusese o clipă fericită.
Pe femeie însă n-o mai găsiră copiii – murise.
Gretel îşi deşertă şorţuleţul şi începură a se rostogoli
prin odaie mărgăritarele şi nestematele, de te mirai de
unde mai ies atâtea. În acest timp, Hansel scotea şi el din
buzunar câte un pumn plin de pietre preţioase şi, după ce
le aruncă pe podea, apucă să arunce alt pumn, până ce-şi
goli amândouă buzunarele.
Şi aşa se făcu de-şi luară îndată tălpăşiţa de la casa
pădurarului toate grijile şi nevoile care stătuseră până
atunci pe grumazul omului şi al copiilor lui.
Şi trăiră ei împreună numai în bucurie şi fericire.
Şi-am încălecat pe-o şa şi v-am spus povestea aşa! Da
uite că mai fuge pe-aici un şoricel. Şi cine l-a prinde l-a
văzut norocul, că o să-şi facă din blana lui o căciulă mare
cât roata carului…
Albă-ca-Zăpada şi
cei şapte pitici
Cică într-o iarnă, pe când
zăpada cădea din înaltul
nemărginit al cerului în fulgi
mari şi pufoşi, o împărăteasă
sta într-un jilţ şi cosea lângă o
fereastră cu pervazul negru, de
abanos.
Şi cum cosea ea aşa,
aruncându-şi din când în când
privirile la ninsoarea ce se
cernea de sus, se întâmplă să
se înţepe cu acul în deget şi trei picături de sânge căzură
în zăpadă. Roşul sângelui arăta atât de frumos pe albul
zăpezii, că împărăteasa rămase încântată şi gândi în sinea
ei: „Ce n-aş da să am un copil alb ca zăpada, roşu ca
sângele şi cu părul negru ca abanosul!”
Trecu timpul, dar nu prea multişor, şi împărăteasa
născu o fetiţă albă ca zăpada, cu gura roşie ca sângele şi
cu păr negru ca abanosul. Şi-i dădură numele de Albă-caZăpada… După ce o aduse însă pe lume, împărăteasa
muri.
Cum trecu anul, împăratul îşi luă altă soţie. Femeia
asta era cadră de frumoasă, dar nespus de trufaşă şi
mândră şi n-ar fi îngăduit nici în ruptul capului s-o
întreacă alta în frumuseţe. Avea o oglindă fermecată şi ori
de câte ori se privea într-însa nu uita s-o întrebe:
― Oglinjoară din perete, oglinjoară,
Cine e cea mai frumoasă din ţară?
Şi oglinda-i răspundea:
― Măria ta eşti cea mai frumoasă din întreaga ţară!
Împărăteasa zâmbea fericită, fiindcă ştia că oglinda
grăieşte numai adevărul.
Vezi, însă, că Albă-ca-Zăpada creştea şi se făcea pe zi ce
trecea tot mai frumoasă; şi când împlini şapte ani, era o
minunăţie de fată frumoasă ca lumina zilei. Şi frumuseţea
împărătesei începu a păli înaintea ei.
Şi într-o bună zi, când împărăteasa întrebă oglinda:
― Oglinjoară din perete, oglinjoară,
Cine e cea mai frumoasă din ţară?
Oglinda-i răspunse:
― Frumoasă eşti, crăiasă, ca ziua luminoasă,
Dar Albă-ca-Zăpada e mult, mult mai frumoasă!
La auzul acestor vorbe, împărăteasa se înspăimântă
grozav şi, de pizmă şi ciudă, o dată se îngălbeni şi se
înverzi, de ziceai că-i moartea. Din clipa aceea, ori de câte
ori o zărea pe Albă-ca-Zăpada simţea că-i plesneşte fierea
de ciudă: şi azi aşa, mâine aşa, până ce începu s-o urască
de moarte. Pizma şi ciuda creşteau în inima ei ca buruiana
cea rea şi se cuibăriseră atât de adânc, că împărăteasa nuşi mai găsea pace nici ziua, nici noaptea. În cele din urmă
chemă un vânător şi-i porunci:
― Ia fata asta şi du-o în adâncul pădurii, că nu rabd s-o
mai văd în faţa ochilor! Omoar-o şi drept mărturie că mi-ai
îndeplinit porunca să-mi aduci plămânii şi ficatul
netrebnicei!
Vânătorul nu ieşi din vorbele împărătesei şi se afundă
cu Albă-ca-Zăpada în pădure; dar când scoase jungherul
de la brâu şi se pregătea să-i străpungă inima nevinovată,
sărmana copilă începu să plângă în hohote şi să se roage:
― Vânătorule drag, cruţă-mi viaţa şi-ţi făgăduiesc c-o
să-mi pierd urma în sălbăticia asta de codru şi n-o să mă
mai întorc niciodată acasă!
Şi pentru că Albă-ca-Zăpada era atât de frumoasă,
vânătorului i se făcu milă de ea şi-i spuse:
― Dacă-i aşa, fugi de te ascunde, fetiţă dragă, unde nu
calcă picior de om! Iar în sinea lui gândea: „Biata de tine,
până la urmă tot or să te sfâşie fiarele sălbatice!”
Totuşi, parcă i se luase o piatră de pe inimă că nu
trebuie să-şi mânjească mâinile cu sânge nevinovat. Şi
cum tocmai trecea pe acolo în fugă un pui de mistreţ, îl
înjunghie şi, scoţându-i plămânii şi ficatul, le duse
împărătesei drept mărturie că i-a împlinit în totul dorinţa.
Împărăteasa îi porunci bucătarului să le gătească de
îndată, cu sare şi tot felul de mirodenii, şi atât de neagră
era la suflet, că nu se dădu îndărăt să le mănânce,
încredinţată fiind că mănâncă plămânii şi ficatul fetiţei.
Biata copilă rămăsese singură-singurică în pădurea cea
nesfârşită şi era atât de înfricoşată, că privea la mulţimea
frunzelor de pe copaci ca şi când de-acolo ar fi putut să se
ivească vreo primejdie şi nu ştia în ce chip şi-ar putea găsi
scăparea… Într-un sfârşit începu să alerge şi gonea
întruna peste bolovani colţuroşi şi printre mărăcini, iar
fiarele sălbatice treceau în fugă pe dinaintea ei, dar nu-i
făceau nici un rău. Alergă ea aşa, cât o mai ţinură
picioarele, şi-n geana amurgului dădu cu ochii de o căsuţă
şi intră înăuntru să se odihnească.
În căsuţă, toate lucrurile erau mititele dar atât de
gingaşe şi sclipind de curăţenie, că ţi-era mai mare dragul
să le priveşti. Pe o măsuţă acoperită cu o faţă de masă
albă erau rânduite şapte talere mici şi lângă fiecare taler
se afla câte o linguriţă, o furculiţă, un cuţitaş şi-o cupă cât
un degetar. Iar de-a lungul unui perete se înşirau şapte
pătuceane, aşternute cu cearşafuri albe ca neaua.
Cum era tare flămândă şi însetată, Albă-ca-Zăpada
ciuguli câte un pic din fiecare taler, ciupi câte-o fărâmiţă
de pâine şi sorbi din fiecare cupă câte-o înghiţitură de vin,
fiindcă nu voia să ia toată mâncarea numai de la unul
singur. Şi fiindcă se simţea grozav de obosită, dădu să se
culce într-un pătuţ, dar nici unul nu i se potrivea: unul
era prea lung, altul prea scurt şi abia ultimul pătuţ se
nimeri să fie pe măsura ei. Fata se culcă în el şi adormi.
Când se întunecă de-a binelea, sosiră şi stăpânii
căsuţei. Erau cei şapte pitici, care sfredeleau munţii,
scormonind în măruntaiele lor pentru a scoate la lumină
tot soiul de metale. Ei aprinseră cele şapte lumânărele şi
de îndată ce se făcu lumină în căsuţă îşi dădură seama că
cineva străin cotrobăise peste tot, fiindcă lucrurile nu se
mai aflau la locul lor, aşa cum le lăsaseră la plecare. Şi
atunci primul pitic zise:
― Cine a stat pe scăunelul meu?
Al doilea urmă:
― Cine a mâncat din talerul meu?
Al treilea:
― Cine a muşcat din pâinişoara mea?
Al patrulea:
― Cine a luat din legumele mele?
Al cincilea:
― Cine a umblat cu furculiţa mea?
Al şaselea:
― Cine a tăiat cu cuţitaşul meu?
Al şaptelea întrebă şi el:
― Cine a băut din cupa mea?
Primul pitic cătă în jur mai cu luare-aminte şi pe dată
văzu o mică adâncitură în pătucul lui.
― Cine s-a culcat în pătuţul meu?! se minună el.
Ceilalţi alergară într-o goană la pătuceanurile lor şi
începură să strige care mai de care:
― Şi-n pătuţul meu a stat cineva!
Dar când cel de-al şaptelea se apropie de pătucul său,
dete cu ochii de Albă-ca-Zăpada, care stătea în el adâncită
în somn. Îi chemă pe ceilalţi şi cu toţii veniră în grabă,
scoţând strigăte de uimire. Apoi îndreptară spre Albă-caZăpada lumina celor şapte lumânărele şi rămaseră s-o
privească.
― Doamne, Dumnezeule, apucară ei să strige, tare
frumoasă mai e copila asta!
Şi atât de bucuroşi erau, că nu se îndurară s-o
trezească, ci o lăsară să doarmă mai departe în pătuţ. Iar
cel de-al şaptelea pitic dormi câte un ceas în patul
fiecăruia şi aşa trecu noaptea.
Când se lumină de zi, Albă-ca-Zăpada deschise
încetinel ochii şi, văzându-i pe cei şapte pitici, se sperie
rău. Dar ei se arătară prietenoşi şi începură s-o întrebe cu
blândeţe:
― Cum te cheamă, fetiţo?
― Albă-ca-Zăpada! răspunse ea.
― Şi cum se face că ai ajuns în căsuţa noastră? o mai
întrebară ei.
Atunci Albă-ca-Zăpada le povesti de-a fir a păr totul:
cum maică-sa vitregă a pus s-o omoare, dar vânătorul se
îndurase de ea şi-i lăsase viaţa şi cum gonise toată ziulica
prin pădure, până ce dăduse peste căsuţa lor. După ce o
ascultară fără să scape vreun cuvinţel din istorisirea ei,
piticii îi ziseră:
― Dacă te învoieşti să vezi de gospodăria noastră, să
găteşti, să faci paturile, să coşi, să speli, să împleteşti şi să
ţii totul în bună rânduială şi curăţenie, apoi poţi rămâne
la noi şi n-o să duci lipsă de nimic.
― Da, primesc cu dragă inimă! răspunse Albă-caZăpada şi de atunci rămase la ei.
Ea îngrijea acum de toate treburile casei şi-n fiecare
dimineaţă piticii plecau în munţi să scoată aur şi tot soiul
de alte metale şi, când se întorceau seara acasă, găseau
mâncarea gata, aburind pe cuptor. Peste zi, fata rămânea
singură-singurică şi din această pricină piticii cei buni
avuseseră mereu grijă s-o povăţuiască:
― Păzeşte-te de maşteră, că n-o să-i fie greu defel să
afle că eşti la noi! Şi cine ştie ce pune iar la cale! Nu
cumva să laşi pe cineva să intre în casă!
Iar împărăteasa, fiind încredinţată că mâncase plămânii
şi ficatul fiicei ei vitrege, se credea iarăşi cea mai frumoasă
femeie de pe lume. Şi într-o zi, apropiindu-se de oglindă, o
întrebă:
Oglinjoară din perete, oglinjoară,
Cine e cea mai frumoasă din ţară?
Atunci oglinda îi răspunse:
Frumoasă eşti, crăiasă, ca ziua luminoasă,
Dar acolo, ascunsă-n munţi,
Stă Albă-ca-Zăpada, la cei pitici cărunţi,
Şi-i mult mai frumoasă!
Împărăteasa se sperie din cale-afară, fiindcă ştia prea
bine că oglinda nu minte. Şi-şi dădu pe dată seama că
vânătorul o înşelase şi că Albă-ca-Zăpada era încă în viaţă.
Începu ea atunci să se frământe şi să chibzuiască în ce
chip ar putea s-o piardă din nou, căci atâta vreme cât nu
era cea mai frumoasă din toată împărăţia pizma îi chinuia
sufletul fără răgaz şi n-avea clipă de linişte. În cele din
urmă născoci ceva: îşi vopsi faţa şi se îmbrăcă întocmai ca
o bătrână neguţătoreasă, că nimeni n-ar mai fi putut s-o
recunoască.
Schimbată astfel la înfăţişare, o porni peste cei şapte
munţi şi într-un sfârşit se pomeni în faţa căscioarei celor
şapte pitici. Bătu la uşă şi strigă din toată puterea:
― De vânzare marfă frumoasă, de vânzare!
Albă-ca-Zăpada îşi aruncă o privire pe geam şi întrebă:
― Bună ziua, tuşică dragă, da’ ce ai matale de vânzare?
― Marfă bună şi frumoasă! se grăbi să-i răspundă
neguţătoreasa. Cingători de toate culorile.
Şi vicleana scoase una, împletită din mătase bălţată.
„Se vede cât de colo că-i o femeie de treabă, gândi fata,
aşa că n-am de ce să n-o las înăuntru! Că doar n-o fi
foc…”
Trase zăvorul, o pofti să intre şi-şi cumpără cingătoarea
cea frumoasă.
― Vai ce pocit ţi-ai pus-o, fetiţo! Ia apropie-te, să te
gătesc eu cu ea, aşa cum se cuvine! o îmbie cu blândeţe
femeia.
Albă-ca-Zăpada n-avea de unde să bănuiască c-ar
paşte-o vreo primejdie şi o lăsă să-i pună cingătoarea. Dar
băbuşca o încinse repede cu ea şi-o strânse atât de tare,
că fetei i se tăie răsuflarea şi căzu jos ca moartă.
― Ei, de-acum n-o să mai fii tu cea mai frumoasă!
hohoti împărăteasa şi o şterse repede pe uşă.
Nu mai trecu mult şi, spre seară, veniră acasă cei şapte
pitici. Şi cum se mai speriară, bieţii de ei, când o găsiră pe
iubita lor Albă-ca-Zăpada zăcând la pământ, fără simţire,
de parcă-ar fi fost moartă! O ridicară de jos şi, văzând cât
de strâns îi era mijlocul, tăiară în două cingătoarea. Fata
prinse a răsufla iar şi încetul cu încetul îşi reveni în
simţiri. Le povesti ea piticilor toate câte s-au întâmplat şi
aceştia îi atraseră din nou luarea-aminte:
― Neguţătoreasa ceea nu era alta decât haina de
împărăteasă. Fereşte-te, barem de-acu’ încolo, fată dragă,
şi nu mai lăsa pe nimeni să intre când nu suntem noi
acasă!
Şi tare multă dreptate aveau, că femeia cea neagră la
inimă nici nu aşteptă să treacă bine pragul palatului şi se
duse glonţ la oglindă şi-o întrebă:
Oglinjoară din perete, oglinjoară,
Cine e cea mai frumoasă din ţară?
Iar oglinda pe dată îi răspunse:
― Frumoasă eşti, crăiasă, ca ziua luminoasă,
Dar acolo, ascunsă-n munţi,
Stă Albă-ca-Zăpada, la cei pitici cărunţi,
Şi-i mult mai frumoasă!
Împărăteasa rămase ca stana de piatră când auzi asta
şi simţi că-i năvăleşte tot sângele-n cap, ca un vârtej, de
câtă spaimă şi mânie clocotea în ea. Va să zică, tot nu
scăpase de Albă-ca-Zăpada, tot vie era netrebnica asta! „Ei
bine, de data asta m-oi strădui să născocesc ceva fără de
greş, ca să-ţi viu de-a binelea de hac!” Şi cum la farmece şi
vrăji n-o întrecea nimeni, haina de împărăteasă meşteri un
pieptene otrăvit.
După aceea îşi schimbă hainele şi luă înfăţişarea unei
băbuţe gârbovite de ani. Şi iarăşi o porni peste cei şapte
munţi, la cei şapte pitici cărunţi. Ajungând ea la căsuţa
lor, ciocăni în uşă şi strigă:
― Marfă bună de vânzare, marfă bună!
Albă-ca-Zăpada cătă afară pe geam şi spuse:
― Vezi-ţi de drum, femeie, că n-am voie să las pe nimeni
înăuntru!
― Da’ de privit cred că ai voie să priveşti, nu-i aşa?
Şi scoţând pieptenele cel otrăvit, îl tot plimbă pe sub
ochii fetei. Atât de mult îi plăcuse pieptenul, că Albă-caZăpada se lăsă amăgită şi deschise uşa. După ce se învoiră
din preţ, bătrâna o momi cu cele mai dulci vorbe:
― Ia vino încoa’ la baba, să te pieptene, ca să fii şi tu o
dată pieptănată ca lumea!
Biata Albă-ca-Zăpada nu se gândi la nimic rău şi se
lăsă pieptănată. Dar de-abia îi trecu băbuşca pieptenele
prin păr, că otrava şi începu să lucreze prin toate
mădularele, arătându-şi puterea ucigătoare şi biata copilă
căzu jos, fără viaţă.
― Acu’ s-a sfârşit cu tine, frumoasa frumoaselor! rânji
la ea femeia cea haină şi-n timp ce se grăbea să se
îndepărteze de acele locuri sufletul ei negru clocotea de-o
bucurie drăcească.
Dar, spre norocul fetei, înserarea coborî curând şi cei
şapte pitici sosiră acasă. De îndată ce-o văzură pe Albă-caZăpada zăcând fără viaţă bănuiră că maştera trebuie să fi
pus iar ceva la cale şi, cercetând copila cu grijă, dădură
peste pieptenele cel otrăvit. Cum i-l smulseră din păr,
Albă-ca-Zăpada îşi reveni în fire, ca şi când ar fi dormit
numai niţeluş şi prinse a le povesti cele întâmplate.
Dimineaţa piticii o sfătuiră din nou să fie cu ochii în patru
şi să nu mai deschidă nimănui uşa, fie ce-o fi, şi apoi se
duseră la treburile lor.
În ăst timp, împărăteasa ajunsese la palatul ei şi
aşezându-se în faţa oglinzii se grăbi s-o întrebe:
Oglinjoară din perete, oglinjoară,
Cine e cea mai frumoasă din ţară?
Şi oglinda îi răspunse ca şi altădată:
Frumoasă eşti, crăiasă, ca ziua luminoasă,
Dar acolo, ascunsă-n munţi,
Stă Albă-ca-Zăpada, la cei pitici cărunţi,
Şi-i mult mai frumoasă!
Auzindu-i spusele, împărăteasa începu să tremure
toată şi să clocotească de mânie. „Netrebnica asta trebuie
să moară, chiar de-ar fi să plătesc moartea ei cu preţul
vieţii mele!” Se strecură apoi într-o odăiţă dosnică, în care
nu călca picior de om, şi amestecă de ici, amestecă de
colo, până ce plămădi un măr otrăvit. La înfăţişare mărul
era nespus de frumos; alb ca spuma, pe-o parte, şi rumen
pe alta, că oricine l-ar fi văzut i se trezea numaidecât pofta
să-l mănânce. Dar cine ar fi apucat să muşte numai o dată
din el zile multe nu mai avea şi cădea mort pe loc. După ce
sfârşi de meşteşugit mărul, împărăteasa îşi boi faţa şi se
îmbrăcă în straie de ţărancă. Şi schimbată astfel trecu
peste cei şapte munţi, grăbindu-se să ajungă la căscioara
celor şapte pitici.
Aci bătu la uşă, dar Albă-ca-Zăpada scoase capul pe
fereastră şi spuse:
― Nu pot lăsa pe nimeni să intre, că nu-mi dau voie
piticii!
― Altă pagubă să n-am! răspunse ţăranca. Slavă
Domnului, găsesc eu muşterii pentru merele mele! Da’
până una alta, hai de ia şi tu unul, că nu-i pe bani!
― Nici nu mă gândesc să-l iau, răspunse Albă-caZăpada, n-am voie să primesc nimic!
― Ce, te temi să nu mori cumva otrăvită? strecură ea cu
viclenie întrebarea. Fii pe pace, copiliţo! Iaca, tai mărul în
două: bucata asta rumenă mănânc-o tu, iar pe cealaltă oi
mânca-o eu.
Dar vezi că mărul era cu meşteşug făcut, că numai
partea cea rumenă era otrăvită.
Albă-ca-Zăpada râvnea de nu mai putea să guste o dată
din măr şi când o văzu pe ţărancă muşcând din el nu mai
putu răbda şi întinzând mâna pe fereastră luă jumătatea
cea înveninată. Dar n-apucă să-nghită decât o îmbucătură
că şi căzu jos, fără suflare. Împărăteasa îi aruncă priviri ca
de fiară şi, beată de bucurie, strigă printre hohote de râs:
― Albă-ca-Zăpada, roşie ca sângele şi neagră ca
abanosul, de-acu’ piticii n-or mai putea să te învie!
Plecă de acolo cât putu de repede şi când ajunse la
palat întrebă iar oglinda:
Oglinjoară din perete, oglinjoară,
Cine e cea mai frumoasă din ţară?
Şi deodată auzi vorbele după care tânjise atât:
― Măria ta e cea mai frumoasă din întreaga ţară!
Abia acum îşi găsi liniştea inima ei cea pizmaşă, pe cât
poate fi liniştită o inimă pizmaşă…
În faptul serii, când piticii se întoarseră acasă o găsiră
pe Albă-ca-Zăpada zăcând pe jos fără pic de suflare. Era
moartă ca toţi morţii. O ridicară, căutând să vadă dacă nu
găsesc vreun lucru înveninat, îi desfăcură cingătoarea, o
pieptănară, o spălară cu apă şi cu vin, dar totul fu
zadarnic. Copila cea dragă era moartă ca toţi morţii şi
moartă rămase! Atunci o aşezară pe o năsălie şi,
strângându-se toţi şapte în jurul ei, plânseră amar şi-o
jeliră trei zile încheiate. Vrură după aceea s-o îngroape,
dar fata arăta atât de frumoasă de parcă s-ar fi aflat doar
în somn şi-n obraji avea aceiaşi bujori roşii dintotdeauna,
aşa că piticii nu se îndurară s-o coboare în pământ.
― Nu, în adâncul cel negru al pământului nu o putem
coborî. Ar fi mare păcat! grăiră care mai de care şi,
aşternându-se pe muncă, îi făcură un sicriu de cleştar, ca
să poată fi văzută de oriunde te-ai uita la ea.
O culcară apoi înăuntru şi deasupra îi scriseră numele
cu slove de aur, precum şi că a fost fiică de împărat. Apoi
urcară sicriul pe-un vârf de munte, de-l aşezară acolo, şi
de fiecare dată rămânea câte unul de veghe. Vietăţile
pădurii începură a veni şi ele s-o jelească; mai întâi se
arătă o buhă, apoi un corb şi-n urma acestora o hulubiţă.
Şi aşa rămase Albă-ca-Zăpada multă, multă vreme în
sicriul ei de cleştar şi nimic nu-i ştirbea din negrăita-i
frumuseţe. Părea că-i vie şi doarme, că era tot aşa de albă
ca zăpada, de roşie ca sângele şi cu părul negru ca
abanosul.
Şi s-a întâmplat ca un fecior de crai să se rătăcească în
pădurea aceea şi, dând peste căsuţa piticilor, să le ceară
găzduire peste noapte. A doua zi, când o porni la drum,
văzu sicriul din creştetul muntelui şi pe frumoasa Albă-caZăpada, şi citi cu nesaţ ce sta scris deasupra, cu slove de
aur. Şi cum privea vrăjit şi nu se putea desprinde de locul
acela, începu a-i ruga pe pitici:
― Daţi-mi mie sicriul şi-o să vă dau în schimb tot ce v-o
pofti inima!
Dar piticii îi răspunseră:
― Nu ţi-l dăm nici pentru tot aurul din lume.
Dacă văzu aşa, feciorul de împărat îi rugă cu şi mai
multă stăruinţă şi ardoare:
― Atunci înduraţi-vă şi mi-l dăruiţi, că de când i-am
zărit chipul nu mai pot trăi fără s-o văd pe Albă-caZăpada. Şi v-asigur c-o voi cinsti mereu şi-o voi păzi ca pe
făptura care mi-e cea mai scumpă pe lume!
Auzindu-l cu cât foc vorbea, inimoşii pitici se îndurară
de el şi-i dăruiră sicriul. Feciorul de împărat îşi chemă
slugile şi le porunci să ia coşciugul pe umeri şi să-l
urmeze. Şi cum mergeau ei aşa, se întâmplă ca unul
dintre slujitori să se poticnească de-o buturugă şi, din
pricina zdruncinăturii, bucăţica de măr pe care o înghiţise
Albă-ca-Zăpada îi sări afară din gâtlej. O clipită, doar atât
să fi trecut, şi domniţa deschise ochii, ridică uşurel
capacul sicriului şi se sculă în capul oaselor. Şi era din
nou vie de parcă s-ar fi trezit tocmai atunci din somn.
― Vai, Doamne, unde mă aflu? strigă ea nedumerită.
Cu ochii râzând de bucurie, feciorul de împărat se
apropie de dânsa şi-i spuse:
― Cu mine eşti, cu mine!
Şi-i povesti toate câte s-au întâmplat. Iar la sfârşit
adause:
― Îmi eşti mai dragă decât orice pe lumea asta şi de teai învoi să mă însoţeşti la curtea tatălui meu bine-ar fi, că
ard de dorinţa să-mi fii soţie.
Albă-ca-Zăpada ce era să mai spună, că şi ei îi căzuse
drag… Porni împreună cu el şi făcură o nuntă de se duse
vestea, cu mare alai şi voioşie. La nuntă o poftiră şi pe
maştera cea haină, că de, tot o socoteau un fel de rudă…
După ce s-a gătit ea cu veşmintele cele mai de preţ, s-a
apropiat de oglindă şi a întrebat-o:
Oglinjoară, oglinjoară,
Cine e cea mai frumoasă din ţară?
Şi oglinda pe dată i-a răspuns:
― Frumoasă eşti, crăiasă, ca ziua luminoasă,
Dar tânăra domniţă e mult, mult mai frumoasă!
Atunci drăcoaica de femeie începu să blesteme de ciudă
şi să urle ca scoasă din minţi şi deodată simţi că i se face
frică, dar o frică atât de îngrozitoare, că nu ştia ce să mai
facă şi-ncotro s-o mai apuce. La început se codi să meargă
la nuntă, dar cum nu-şi găsea o clipă de linişte, gândi că
trebuie neapărat s-o vadă pe tânăra împărăteasă.
Şi de cum păşi în sala tronului, dădu ochii cu Albă-caZăpada şi, recunoscând-o, înlemni de spaimă şi rămase
ţeapănă ca o momâie. Spaima pusese stăpânire pe toată
făptura ei; din pricina asta, împărăteasa se urâţea văzând
cu ochii. Şi atât de pocită se făcu că nici ea singură nu
mai cuteza să se privească în oglindă.
Îşi luă lumea în cap şi o ţinu tot într-o goană, până se
pierdu în adâncul pădurii sălbatice, ca să-şi ascundă acolo
urâţenia. Şi de atunci, nici unui om nu-i mai fu dat s-o
vadă şi nimeni nu mai ştiu ceva despre soarta ei. Iar Albăca-Zăpada trăi în bucurie şi fericire împreună cu tânărul
împărat şi, dacă n-or fi murit, cu siguranţă că mai trăiesc
şi-n zilele noastre…
Scufiţa Roşie
A fost odată o fetiţă zglobie
şi drăgălaşă, pe care o iubea
oricine de cum o vedea.
Dar mai dragă decât oricui îi
era ea bunicii, care nu ştia ce
daruri să-i mai facă. Odată,
bunica îi dărui o scufiţă de
catifea roşie şi pentru că-i
şedea tare bine fetiţei şi nici nu
mai voia să poarte altceva pe
cap, o numiră de atunci Scufiţa
Roşie.
Într-o zi, maică-sa îi zise:
― Scufiţă Roşie, ia bagă-n coşuleţ bucata asta de
cozonac şi sticla asta cu vin şi du-le bunicii, că e bolnavă
şi slăbită şi bunătăţile astea o să-i ajute să-şi mai vină în
puteri. Da’ vezi de pleacă mai înainte de-a se lăsa
zăpuşeala şi caută de mergi frumos şi să nu te abaţi din
drum; altfel, cine ştie, de alergi, ai putea să cazi şi să
spargi sticla şi atunci bunicuţa cu ce o să se mai aleagă?
Iar când o fi să intri în casă, nu uita să-i dai bunicii „bună
dimineaţa” şi vezi să nu înceapă a-ţi umbla ochii prin toate
ungherele!
― Aşa am să fac! îi făgădui Scufiţa Roşie şi-şi luă rămas
bun la plecare.
Bunica locuia în pădure, cam la vreo jumătate de ceas
depărtare de sat. Şi de cum intră Scufiţa Roşie în rariştea
codrului, numai ce-i ieşi înainte lupul. Dar Scufiţa Roşie
nu ştia ce lighioană rea e lupul şi nu se temu defel când îl
văzu.
― Bună ziua, Scufiţă Roşie! îi zise el.
― Mulţumesc frumos, lupule.
― Încotro aşa de dimineaţă, Scufiţă Roşie?
― Ia, până la bunicuţa!
― Şi ce duci acolo, sub şorţ?
― Cozonac şi vin. Mama a făcut ieri cozonac şi-i duc
niţeluş şi bunicii, care-i bolnavă şi slăbită, să mănânce şi
ea, ca să-şi mai vină în puteri.
― Da’ unde şade bunică-ta, Scufiţă Roşie?
― Colo în pădure, la vreun sfert de ceas şi mai bine de
aici. Cum ajungi sub cei trei stejari, ai şi dat de casa ei, iar
ceva mai la vale e alunişul, pe care doar îl ştii! îi răspunse
Scufiţa Roşie.
Lupul îşi zise în sinea lui: „Fragedă-i fetiţa asta! Ce mai
îmbucătură pe cinste ar fi, zău aşa! Cu mult mai gustoasă
decât baba! Da’ e vorba că trebuie să fiu şiret şi să
ticluiesc în aşa fel lucrurile ca să pun mâna pe
amândouă”…
Mai merse lupul o bucată de drum alături de Scufiţa
Roşie şi apoi începu să-i spună cu glas mieros:
― Scufiţă Roşie, ia te uită ce flori frumoase strălucesc în
jurul tău! Şi tu nici nu le iei în seamă măcar… Şi mie mi
se pare că n-auzi nici ce dulce cântă păsărelele! Atât de
serioasă păşeşti pe drum, de parcă te-ai duce la şcoală. Şi
e atât de plăcut să hoinăreşti şi să zburzi prin pădure; e
atâta veselie!
Scufiţa Roşie ridică privirea şi când văzu cum jucau
razele soarelui printre crengile copacilor, când privi mai cu
luare-aminte la florile frumoase care creşteau
pretutindeni, îşi spuse în sinea ei:
„Mare bucurie i-aş face bunicii dacă i-aş duce şi-un
buchet de flori proaspete! E atât de dimineaţă, că nu mi-e
teamă c-am să întârzii!” Se abătu deci din drum şi o luă
prin pădure, ca să culeagă flori. Rupea de ici una, de
dincolo alta, dar îndată i se părea că puţin mai încolo îi
zâmbeşte o floare şi mai ochioasă; alerga într-acolo şi, tot
culegând margarete şi clopoţei, se pierdea tot mai mult în
adâncul codrului. În ăst timp însă, lupul porni de-a
dreptul spre casa bunicii şi bătu la uşă:
― Cine-i acolo?
― Eu sunt, Scufiţa Roşie, şi-ţi aduc cozonac şi-o sticlă
cu vin. Dar deschide uşa, bunicuţo!
― Apasă pe clanţă şi intră! răspunse bunica, că eu mă
simt slăbită şi nu mă pot da jos din pat.
Lupul apăsă pe clanţă, deschise uşa, se repezi glonţ
spre patul bunicii şi, fără să scoată o vorbă, o înghiţi. Se
îmbrăcă apoi cu hainele ei, îşi puse pe cap scufiţa, se
culcă în pat şi trase perdelele.
În vremea asta, Scufiţa Roşie culesese atâtea flori, că
abia le mai putea duce. Cum alerga ea de colo până colo,
deodată îşi aminti de bunica şi porni degrabă spre
căscioara din pădure. Şi nu mică îi fu mirarea când văzu
uşa data de perete.
De îndată ce intră în odaie, o cuprinse neliniştea; totul i
se părea atât de ciudat, încât îşi spuse: „Vai, Doamne, ce-o
fi azi cu mine, de mi-e aşa de frică? Că doar altădată mă
simţeam atât de bine la bunicuţa!”
Şi fără să mai aştepte, strigă:
― Bună dimineaţa!
Dar nu primi nici un răspuns.
Scufiţa Roşie se apropie atunci de pat şi dădu perdelele
la o parte. Bunicuţa stătea întinsă în pat, cu scufia trasă
peste ochi, şi avea o înfăţişare atât de ciudată, încât fetiţa
întrebă:
― Vai, bunicuţo, da’ de ce ai urechi atât de mari?
― Ca să te pot auzi mai bine.
― Vai, bunicuţo, da’ de ce ai ochi atât de mari?
― Ca să te pot vedea mai bine.
― Vai, bunicuţo, da’ de ce ai mâini atât de mari?
― Ca să te pot apuca mai bine.
― Da’, bunicuţo, de ce ai o coşcogeamite gura?
― Ca să te pot înghiţi mai bine.
N-apucă să sfârşească ultimul cuvânt, că şi sări jos din
pat şi-o înghiţi pe biata Scufiţa Roşie.
După ce-şi potoli foamea, lupul se culcă din nou în pat
şi, prinzându-l somnul, adormi şi începu să sforăie de se
cutremurau pereţii. Şi se întâmplă ca tocmai atunci să
treacă prin faţa casei un vânător. Auzi el horcăiturile şi-şi
spuse:
„Bre, da’ tare mai sforăie bătrâna! Nu cumva i-o fi rău?”
Intră în casă şi, când se apropie de pat, îl văzu pe lup
tolănit acolo.
― Ei drăcie, nu-mi închipuiam c-o să te găsesc aici,
ticălos bătrân! izbucni vânătorul. De când te caut!
Îşi potrivi puşca şi voi să tragă, dar în clipa aceea îi
trecu prin minte: „Dar dacă lupul a înghiţit-o pe bătrână?
Poate c-aş mai putea s-o scap!” Aşa că nu mai trase, ci,
luând o foarfecă, începu să taie burta lupului adormit.
Abia apucase să facă vreo două-trei tăieturi, că se şi văzu
strălucind scufiţa cea roşie a fetiţei şi când mai făcu o
tăietură, fetiţa sări afară şi strigă:
― Vai, ce spaimă am tras! Ce întuneric era în burta
lupului! După aceea au scos-o afară şi pe bunică. Era încă
în viaţă, dar abia mai răsufla. Scufiţa Roşie adună în
grabă nişte pietroaie şi toţi trei umplură cu ele burta
lupului.
Când se trezi, lupul voi s-o ia la sănătoasa, dar
pietroaiele atârnau atât de greu, că dihania se prăbuşi la
pământ şi dădu ortul popii.
Cei trei nu-şi mai încăpeau în piele de bucurie.
Bunicuţa mâncă cozonacul şi bău vinul pe care-1 aduse
fetiţa şi pe dată se înzdrăveni. Iar Scufiţa Roşie gândi în
sinea ei, parcă mustrându-se: „De-aci înainte n-o să mă
mai abat niciodată din drum când oi merge singură prin
pădure, ci o să ascult de poveţele mamei!”
Cenuşăreasa
A fost odată un om putred
de bogat şi omului ăstuia s-a
întâmplat să-i cadă nevasta
greu bolnavă. Şi când a simţit
că i s-apropie sfârşitul, femeia
şi-a chemat la căpătâi singurul
ei copil, o fetiţă, şi i-a spus:
― Draga mamei, orice ţi s-ar
întâmpla, cată să fii
întotdeauna bună şi cu
sufletul neîntinat. Acestea
zicând, femeia îşi mai privi o dată copila şi închise ochii
pentru vecie. Fetiţa se ducea în fiecare zi la cimitir şi
plângea amar la mormântul maică-sii. Când veni iarna,
zăpada se aşternu ca o maramă albă peste mormânt, iar în
primăvară, când razele soarelui o topiră, omul îşi luă altă
nevastă.
Femeia asta de-a doua îşi aduse în casă cele două fete
pe care le avea. Fetele, nu-i vorbă, erau frumoase, dar pe
cât de luminos le era chipul, pe atât de întunecat şi plin de
răutate le era sufletul. Pentru fata cea vitregă începură a
curge, de-aci înainte, zile pline de amărăciune.
― Ce, proasta asta se cade să stea cu noi în odaie? o
bruftuluiră fetele. Cine vrea să mănânce n-are decât să
muncească! La bucătărie cu ea, că acolo i-e locul!
Îi luară straiele ei cele frumoase şi-o îmbrăcară c-o
vechitură de rochie cenuşie şi o încălţară cu nişte papuci
de lemn.
― Ian priviţi la domniţa asta mândră, ce gătită e!
strigară fetele maşterei, luând-o în râs.
Şi-o duseră în bucătărie, într-un alai de batjocuri.
Aici o puseră să robotească din greu de dimineaţă şi
până cădea noaptea: să se scoale până-n ziuă, să care apă,
să aprindă focul, să facă de mâncare şi să spele rufele. Şi
ca şi cum asta n-ar fi fost de ajuns, câte şi mai câte nu
mai puneau la cale cele două surori haine ca să-şi bată joc
de ea şi s-o necăjească întruna. Iar când nu mai prididea
de câtă treabă avea de făcut, ele zvârleau lintea şi mazărea
în cenuşă, de trebuia apoi s-o aleagă bob cu bob.
Seara, fata cădea frântă de oboseală, că muncea de se
spetea toată ziulica. Dar cum n-avea un pat unde să-şi
întindă oasele trudite, se cuibărea în cenuşă lângă vatră şi
până şi somnul îi era numai chin şi amar. Şi fiindcă din
această pricină era totdeauna plină de cenuşă şi murdară,
îi ziseră în râs Cenuşăreasa. Într-o zi, tatăl fetelor se
pregătea să plece la un iarmaroc şi mai înainte de a-şi lua
rămas bun, apucă să le întrebe pe cele două fete vitrege ce
daruri voiau să le aducă de acolo.
― Rochii frumoase, răspunse una.
― Ba mărgăritare şi nestemate, zise a doua.
― Da’ ţie, Cenuşăreaso, ce-ţi doreşte inima să-ţi aduc?
întrebă taică-său, într-un sfârşit.
― Cea dintâi rămurică ce s-o anina de pălăria dumitale,
la întoarcerea acasă, pe aia s-o rupi, dragă tată, şi să mi-o
aduci.
La iarmaroc, omul avu grijă să cumpere pentru fetele
vitrege rochii frumoase, mărgăritare şi nestemate. În drum
spre casă, când îi fu să treacă printr-un desiş, îl atinse o
creangă de alun şi-i dădu jos pălăria de pe cap. Atunci îşi
aminti de rugămintea Cenuşăresei, rupse creanga şi-o luă
cu sine. După ce ajunse acasă, dărui fetelor vitrege ceea
dorise fiecare, iar Cenuşăresei, creanga de alun. Fata îi
mulţumi din suflet şi, către seară, se duse la mormântul
maică-sii, răsădi crenguţa în pământ şi începu să plângă
atât de amarnic că lacrimile picurară pe ramură şi-o
udară. Şi crenguţa crescu mare şi se făcu o mândreţe de
copac. De trei ori pe zi se ducea Cenuşăreasa la
mormântul maică-sii şi de fiecare dată zărea o păsărică
albă lăsându-se din zbor pe câte-o creangă a alunului. Şi
ori de câte ori avea fata vreo dorinţă, păsărica i-o împlinea
şi-i arunca din pom ce-i poftea inima.
Şi s-a întâmplat ca o dată împăratul să pună la cale o
mare petrecere care trebuia să ţină trei zile încheiate şi a
poftit la ospăţ pe toate fetele frumoase din împărăţia lui.
Pasămite, împăratul gândea că-n chipul ăsta fecioru-său o
să aibă de unde să-şi aleagă mireasa… Când aflară că
fuseseră şi ele poftite la petrecere, cele două surori nu-şi
mai încăpură în piele de bucurie şi, chemând-o pe
Cenuşăreasă, îi porunciră:
― Vin’ de ne piaptănă, auzi? Şi treci de lustruieşte-ne şi
condurii! Ba încheie-ne şi catarămile, că ne ducem la
petrecerea de la palatul împăratului!
Fata făcu precum i se poruncise, dar plânse cu lacrimi
amare, din pricină c-ar fi dorit şi ea să se ducă la
petrecere. Şi fiindcă-i plăcea tare mult să dănţuiască, se
rugă de maică-sa vitregă să se îndure şi s-o lase şi pe ea.
― Ce-mi aud urechile, Cenuşăreaso? se prefăcu a fi
uimită maştera. Eşti toată plină de praf şi murdărie şi-ncă
mai năzuieşti a te duce la petrecere! Poftim: n-ai nici o
rochie mai ca lumea pe tine şi nici încălţări în picioare n-ai
şi-ai vrea să dănţuieşti?!
Dar cum fata stărui cu lacrimi în ochi în rugămintea ei,
maştera păru să se-nduplece şi-n cele din urmă zise:
― Ia uite ici: am răsturnat o strachină de linte în
cenuşă şi de eşti în stare ca-n două ceasuri să-mi alegi
toată lintea, atunci o să te îngădui să mergi la petrecere!
Cenuşăreasa ieşi în grădină pe uşa din dos şi prinse a
striga:
― Blânde porumbiţe şi voi turturele şi voi păsări ale
cerului, veniţi cu toatele de-mi ajutaţi s-alegem lintea:
„Bobul bun, ici, în ulcică,
Iar cel rău în guşulică…”
N-apucă să sfârşească bine vorbele astea şi numai ce
sosiră-n zbor două porumbiţe albe şi intrară pe fereastră
în bucătărie. După aceea se iviră două turturele şi apoi,
într-un lung alai, veniră toate zburătoarele cerului,
lopătând uşurel din aripi. Şi se aşezară cu toatele în jurul
vetrei, făcându-şi loc în cenuşă. Porumbiţele clătinară din
căpşor şi începură să ciugule ele întâi pic, pic, pic, apoi
toate celelalte începură să ciugule şi ele pic, pic, pic, până
ce aleseră boabele cele bune şi umplură strachina cu vârf
cu ele. Nu trecuse nici un ceas de când păsărelele se
apucaseră de ales lintea şi acum mântuiseră treaba şi-şi
luară zborul pe fereastră afară. Fata îi duse mamei vitrege
strachina şi se bucura în gândul ei, crezând c-o vor lua şi
pe ea la petrecere. Dar maştera i-o tăie scurt:
― Nu, fată, degeaba te ţii scai de mine, nu te pot lua cu
noi, că n-ai nici straie frumoase şi nici să dănţuieşti nu ştii
şi tare mi-e teamă c-ai să fii numai de râsul lumii…
Cenuşăreasa se porni atunci pe plâns şi dacă văzu asta
maică-sa vitregă îi zise:
― Ei, hai, dacă până-ntr-un ceas eşti în stare să-mi
alegi din cenuşă două străchini de linte, să ştii că te iau şi
pe tine!
Dar în gândul ei maştera îşi zicea: „Las’ că n-o să poată
să facă una ca asta, nici în ruptul capului!”. După ce
vitrega răsturnă două străchini de linte în cenuşă, fata se
duse în grădină, pe uşa din dos, şi strigă:
― Blânde porumbiţe şi voi turturele şi voi păsări ale
cerului, veniţi cu toatele de-mi ajutaţi s-aleg lintea:
„Bobul bun, ici, în ulcică,
Iar cel rău în guşulică…”
N-apucă să sfârşească bine vorbele astea şi numai ce
sosiră-n zbor două porumbiţe albe şi intrară pe fereastră
în bucătărie. După aceea se iviră două turturele şi apoi,
într-un alai, veniră toate zburătoarele cerului, lopătând
uşurel din aripi. Şi se aşezară cu toatele în jurul vetrei,
făcându-şi loc în cenuşă. Porumbiţele clătinară din căpşor
şi începură să ciugule ele întâi: pic, pic, pic, apoi toate
celelalte începură să ciugule şi ele pic, pic, pic, până ce
aleseră boabele cele bune şi umplură strachina vârf cu ele.
Nu trecuse jumătate de ceas şi păsărelele isprăviră de ales
lintea şi zburară iar pe fereastră afară.
Fata îi duse mamei vitrege străchinile cu linte şi se
bucura în gândul ei, crezând că de astă dată o vor lua şi
pe ea la petrecere. Dar maştera se împotrivi şi acum:
― Degeaba te omori cu firea, că tot n-o să te iau cu noi!
Nu vezi: n-ai nici straie frumoase şi nici să dănţuieşti nu
te pricepi… Ce vrei, să ne fie ruşine cu tine?
Îi întoarse apoi spatele şi plecă la petrecere cu fetele ei
cele fudule. După ce rămase singură-singurică în toată
casa, Cenuşăreasa se duse la mormântul mamei sale şi,
aşezându-se sub alun, grăi:
Alunaş drag, alunaş,
Scutură-te, rogu-te-aş,
Şi mă-mbracă-n strai de-argint,
Numai aur şi argint!
Pasărea cea albă, care se afla în alun, numai ce-i zvârli
de sus o rochie ţesută toată în aur şi argint şi-o pereche de
conduri cu alesături de mătase şi argint.
Cenuşăreasa se îmbrăcă în grabă şi se duse la
petrecere. Dar maştera şi cu fetele ei n-avură cum s-o
recunoască, zicându-şi că era pesemne vreo fată de
împărat de pe alte plaiuri, atât arăta de frumoasă în rochia
ei ţesută din fire de aur şi argint. La Cenuşăreasa nu se
gândiră nici o clipă, căci o credeau acasă, lângă vatră,
alegând lintea din cenuşă.
De cum o zări pe fată, feciorul împăratului îi ieşi
înainte, o prinse de braţ şi-o pofti la joc. Şi nici că mai vru
să dănţuiască cu altă fată. O ţinea mereu de mână şi când
s-apropia cineva s-o poftească la danţ, îi zicea de la obraz:
― Nu se poate, că dănţuieşte numai cu mine!
Dănţuiră împreună şi, pe la ceasul când se îngânau
noaptea cu zorile, fata vru să se ducă acasă.
― Merg şi eu cu tine, că vreau să-ţi ţin de urât cât o
dura drumul, îi zise feciorul împăratului.
Dar, de drept, el dorea să afle cât mai degrabă a cui era
mândreţea asta de fată… Fata-i scăpă însă printre degete
ca prâsnelul şi, ajungând acasă tot într-o fugă, se ascunse
în porumbar. Feciorul de împărat aşteptă până de veni
tatăl fetei şi-i spuse că fata cea străină, cu care dănţuise el
toată vremea, se pitulase în porumbar. Moşneagului
numai ce-i trecu un gând prin minte: „Ei, drăcia dracului!
Nu cumva o fi Cenuşăreasa?!”, dar degeaba se grăbi să
deschidă uşa porumbarului, că nu zări pe nimeni
înăuntru. Când intrară cu toţii în casă, o găsiră pe
Cenuşăreasă stând în cenuşă, îmbrăcată în aceleaşi straie
rufoase dintotdeauna. Şi numai lumina slabă de opaiţ care
pâlpâia pe cămin lumina încăperea.
Păsămite, Cenuşăreasa se furişase cu dibăcie afară din
porumbar, alergase într-un suflet la alun, se dezbrăcase în
pripă de straiele cele frumoase şi le pusese pe mormânt,
iar pasărea cea albă le luase de-acolo, de nu se mai putea
desluşi nimic. Apoi fata se îmbrăcase iar în trenţele ei
rufoase şi se aşeză în cenuşă, lângă vatră.
A doua zi, petrecerea se porni din nou la palatul
împărătesc; şi, după ce părinţii şi surorile ei vitrege
plecară într-acolo, Cenuşăreasa se grăbi să se ducă la alun
şi zise:
Alunaş drag, alunaş,
Scutură-te, rogu-te-aş,
Şi mă-mbracă-n strai de-argint,
Numa-n aur şi argint!
Atunci păsărica îi aruncă o rochie şi mai frumoasă
decât cea din ajun. Şi când veni fata la petrecere,
îmbrăcată în mândreţea aceea de rochie, se minunară toţi
de frumuseţea ei nemaivăzută. Pasămite feciorul de
împărat stătuse până atunci ca pe ghimpi şi-o tot
aşteptase să vină…
Când o văzu apărând, i se luă parcă o greutate de pe
inimă şi, ieşindu-i în întâmpinare, o pofti de îndată la joc.
Şi ţinând-o de mână, parcă să n-o piardă, dănţui toată
vremea numai cu ea. Iar de venea s-o poftească cineva la
joc, el îi zicea:
― Nu se poate, că dănţuieşte numai cu mine!
Când se lăsară negurile nopţii, fata vru iar să i se
piardă urma, dar tânărul crai luă seamă din vreme şi se
furişă după ea, ca să vadă unde se duce. Vezi însă că fata
făcu ce făcu şi-i scăpă de sub ochi, strecurându-se în
grădina din dosul casei, unde crescuse de ani şi ani un
păr mare şi frumos, încărcat cu pere minunate.
Fata se căţără printre crăci, sprintenă ca o veveriţă, şi
feciorul de împărat îi pierdu urma. Aşteptă el din nou,
până ce veni tatăl fetei şi-i zise:
― Fata cea străină şi frumoasă mi-a scăpat iar şi, după
câte îmi dau cu presupusul, s-a ascuns în rămurişul
părului ăstuia.
Şi moşneagului îi trecu din nou prin gând: „Ei, drăcia
naibii! Măre, n-o fi cumva Cenuşăreasa?!”. Luă o scară, o
priponi de copac şi urcă până-n vârf, cercetând de-a
rândul crăcile, dar de găsit nu găsi pe nimeni tupilat în
frunziş.
Când părinţii şi surorile vitrege se reîntoarseră acasă şi
intrară în bucătărie, o găsiră pe Cenuşăreasă lângă vatră,
stând în cenuşă, ca întotdeauna. Vezi bine că şi de data
asta o luase înaintea lui taică-său şi, furişându-se până la
alunul cel fermecat, lăsase acolo mândreţea de straie şi se
îmbrăcase cu zdrenţele-i ponosite şi rufoase.
A treia zi, Cenuşăreasa aşteptă până ce plecară din nou
părinţii şi surorile vitrege şi-apoi se duse iar la mormântul
maică-sii şi-i grăi pomului:
Alunaş drag, alunaş,
Scutură-te, rogu-te-aş,
Şi mă-mbracă-n strai de-argint,
Numa-n aur şi argint!
De data asta, păsărica îi aruncă o rochie atât de
frumoasă şi de strălucitoare, cum nu s-a mai văzut alta pe
lume, iar condurii erau cu totul şi cu totul din fir de aur.
Când se ivi la petrecere îmbrăcată cu rochia aceea,
oaspeţii nu mai ştiură ce să mai zică, uimiţi de atâta
frumuseţe nepământeană.
Feciorul de împărat dănţui iarăşi numai cu dânsa, şi de
venea vreunul şi căuta s-o poftească la joc, numai ce-i
zicea aceluia, drept în faţă:
― Nu se poate, că dănţuieşte numai cu mine!
Când să se ivească zorile, Cenuşăreasa dădu iar să
plece pe nesimţite, dar feciorul de împărat se luă
numaidecât după dânsa. Şi se întâmplă ca zgâtia de fată
să se strecoare cu atâta dibăcie, că tânărul crai îi pierdu şi
de astă dată urma…
Vezi însă că el pusese la cale un vicleşug, poruncind să
se ungă din vreme treptele cu smoală. Şi când
Cenuşăreasa coborî câteva trepte, condurul din piciorul
stâng îi rămase agăţat în smoală. Feciorul de împărat îl
ridică şi-n palma lui stătea acum un condur mic şi
drăgălaş, împletit cu totul şi cu totul din fir de aur. A doua
zi se grăbi la tatăl fetelor şi, arătându-i condurul, îi zise:
― Fata pe-al cărei picior se va potrivi condurul acesta,
numai aceea îmi va fi nevastă juruită şi de nici o alta, în
afară de ea, n-am nevoie!
Când auziră spusele tânărului crai, cele două fete ale
maşterei se bucurară grozav, fiindcă şi ele aveau piciorul
micuţ. Cea mai mare se duse cu pantoful în iatac şi, de
faţă cu mamă-sa, dădu să-l încalţe. Dar pas de-l încalţă
dacă poţi! Degetul cel mare nu încăpea defel, că tare mic
mai era condurul! Dacă văzu asta maştera, se întunecă la
faţă, dar nu pregetă să-i pună-n mână un cuţit, zicându-i:
― Ce mai aştepţi? Taie-ţi degetul de la picior, că o să fii
curând împărăteasă şi n-o să mai trebuie să umbli pe jos!
Fata îşi reteză degetul şi cu chiu cu vai încălţă
condurul. Apoi, abia putând să-şi stăpânească durerea, se
înfăţişă înaintea tânărului crai şi acesta, urcând-o pe cal,
lângă el, porni cu ea către casă, socotind-o aleasa inimii
lui.
Dar vezi că drumul de înapoiere ducea pe dinaintea
mormântului şi când fură să treacă pe acolo, numai ce
auziră pe cele două porumbiţe strigând dintre crăcile
alunului:
Vai, conduru-i tare mic:
Parcă-n cleşte-aşa strânge!
Şi-năuntru-i plin de sânge,
Că tot curge pic cu pic…
Nu-i mireasa-adevărată!
Ea-i pe-aproape şi te-aşteaptă…
Atunci feciorul de împărat cătă mai cu luare-aminte la
piciorul fetei şi băgă de seamă că sângele curgea din el,
fără contenire. Pe loc întoarse calul şi, ducând fata acasă,
le zise părinţilor că aceasta nu-i mireasa cea adevărată.
Apoi mai adăugă c-ar dori să încerce şi cealaltă fată
condurul. Fata de-a doua se duse în iatac şi când dădu să
încerce condurul, ce să vezi! Vârful piciorului i se potrivea
ca turnat, dar călcâiul era prea mare şi rămăsese afară,
oricât se strădui ea. Dacă văzu maştera asta, se îngălbeni
de ciudă, dar nu stătu mult la gânduri şi, punându-i un
cuţit în mână, o îmboldi:
― Ce te mai canoneşti degeaba! Nu vezi că aşa nu-i chip
să-l încalţi? Taie-ţi din călcâi şi gata! Că o să fii în curând
împărăteasă şi n-o să mai trebuie să umbli pe jos!
Fata reteză din călcâi şi, cu chiu, cu vai, abia de putu
să încalţe condurul. Apoi, stăpânindu-şi cu greu durerea,
se înfăţişă înaintea fiului de împărat. Acesta o aburcă pe
cal, lângă sine, şi plecă spre casă. Dar când trecură prin
dreptul alunului, porumbiţele prinseră din nou să dea
zvon:
Vai, conduru-i tare mic:
Parcă-n cleşte-aşa strânge!
Şi-năuntru-i numai sânge,
Că tot curge pic cu pic…
Nu-i mireasa-adevărată!
Ea-i pe-aproape şi te-aşteaptă…
Feciorul de împărat se uită cu mai multă luarea minte
la piciorul fetei şi băgă de seamă cum podidea sângele din
el, de-i umpluse ciorapul alb, până sus.
Întoarse calul şi, ducând-o pe mireasa cea mincinoasă
acasă, o lăsă plocon părinţilor ei:
― Nici asta nu-i cea adevărată! grăi el cu mânie-n glas.
Au nu mai aveţi altă fată şi nu vă înduraţi s-o daţi de la
voi?
― Nu, nu mai avem alta! răspunse tatăl fetelor. Da’,
cum să vă spun… de la nevasta dintâi mai am una, o biată
Cenuşăreasă, da’ nici vorbă, nu poate fi ea mireasa!
Feciorul de împărat ceru să-i fie adusă înainte, dar
maştera sări cu gura, de parc-ar fi fost muşcată de şarpe:
― Nu, nu se poate, înălţimea ta, că e prea rufoasă! Nu
se cuvine să se arate în lume în halul în care e!
Dar tânărul crai ţinu morţiş s-o vadă şi stărui într-atât
că până la urmă trebuiră s-o cheme vrând-nevrând. Vezi
însă că fata avusese grijă să se spele din vreme pe mâini şi
pe obraz şi când se înfăţişă feciorului de împărat se înclină
înainte-i, iar el îi întinse pantoful de aur. Fata se aşeză pe
un scăunel, scoase din picior papucul de lemn ce trăgea
câteva ocale şi încălţă condurul care-i veni ca turnat. Şi
când se ridică fata şi tânărul crai îi privi chipul, o
recunoscu pe dată, că doar ea era domniţa cu care
dănţuise şi care-l robise cu frumuseţea-i fără pereche. Şi
nu-şi putu stăpâni strigătul:
― Asta-i mireasa cea adevărată!
Maştera şi cele două fete ale ei încremeniră de spaimă
auzindu-l ce zice şi ciuda le învenină într-atât, că se
traseră la faţă şi se făcură galbene ca şofranul. Dar
feciorul de împărat nu le învrednici nici măcar c-o
căutătură şi, luând-o pe Cenuşăreasa pe cal, lângă sine,
porni cu ea către casă. În clipa când trecură prin dreptul
alunului, cele două porumbiţe albe ca neaua prinseră a
ciripi, dând zvoană bucuroase:
Vezi, conduru-i tare mic,
Dar de strâns, defel n-o strânge,
Şi-năuntru nu e sânge,
Că n-a curs măcar un pic!
Ea-i mireasa-adevărată,
Mult dorită şi visată!
După ce strigară vorbele astea îşi luară amândouă
zborul şi, rotindu-se, se aşezară uşurel pe umerii fetei,
una la dreapta şi alta la stânga. Şi au rămas aşa, pe
umerii Cenuşăresei, tot timpul cât s-a prăznuit nunta
împărătească.
Lupul şi cei şapte iezi
A fost odată o capră
bătrână şi capra asta avea
şapte iezi, pe care-i iubea aşa
cum numai o mamă îşi iubeşte
copiii. Într-o zi, trebuind să
plece în pădure ca să le aducă
de-ale gurii, capra strânse în
jurul ei pe cei şapte iezi şi le
grăi astfel:
― Dragii mei copilaşi, eu
trebuie să plec în pădure. În
lipsa mea, căutaţi de fiţi
cuminţi şi, mai cu seamă, feriţi-vă de lup. Că de-ar izbuti
să intre pacostea asta de fiară în casă, pe toţi v-ar înghiţi
şi n-ar mai rămâne nici măcar un oscior din voi! Diavolul
ăsta de lup ştie să se arate adesea sub chipul unei alte
vietăţi, dar pe voi n-o să vă-nşele, sunt sigură, fiindcă o
să-l puteţi dibăci de-ndată după glasul cel dogit şi gros şi
după labele cele negre.
Iezii luară aminte la cele spuse de capră şi-i
răspunseră:
― Poţi pleca fără grijă, măicuţă dragă, c-om şti noi să
ne păzim de lup!
Capra behăi a mulţumire şi o porni liniştită la drum.
Nu trecu multă vreme, şi numai ce bătu cineva la uşă,
strigând:
― Dragi copilaşi, deschideţi uşa, că sunt eu, mama
voastră. Şi-am adus pentru fiecare câte ceva bun.
Dar iezii îl recunoscură pe lup, după glasul lui gros şi
dogit, şi răspunseră:
― Nu deschidem, că tu nu eşti mama noastră! Glasul
măicuţei e subţire şi blând, pe când al tău e gros şi dogit.
Nu ne poţi înşela: Tu eşti lupul!
Auzind el acestea, o întinse spre dugheana unui
neguţător şi cumpără de-acolo o bucată mare de cretă.
Făcu hap! o înghiţi şi glasul i se subţie, pasămite, chiar pe
loc. Apoi grăbi să se reîntoarcă la căsuţa caprei şi, cioc,
cioc, bătu din nou la uşă. Şi c-un glas subţirel, strigă;
― Dragi copilaşi, deschideţi uşa, că sunt eu, mama
voastră. Şi-am adus pentru fiecare câte ceva bun.
Iezii era cât pe-aci să deschidă, dar vezi că lupul se
dădu repede de gol… Cum nu mai avea răbdare, se
proptise cu labele de pervazul ferestrei, căutând să
privească înăuntru. Şi de cum îi zăriră labele cele negre,
iezii răspunseră-n cor:
― Nu deschidem, că mama noastră nu are labe negre ca
ale tale. Nu ne poţi înşela: tu eşti lupul!
Văzând el şi de data asta că nu-i poate amăgi, pe dată
alergă la brutar şi-i spuse:
― M-am înţepat la piciorul ăsta şi te-aş ruga să mi-l
ungi cu puţină cocă.
Şi după ce brutarul îi unse laba cu cocă, lupul alergă
într-un suflet la morar şi-l rugă şi pe el:
― Ţi-aş rămâne îndatorat dac-ai presăra niţică făină
albă peste piciorul asta!
Morarul mirosi că jupânul lup vrea să umble cu şoalda,
că se pregăteşte să întindă vreo cursa cuiva, şi se împotrivi
cât putu. Dar cumătrul lup îşi rânji colţii şi se răsti la el:
― Dacă nu-mi faci pe voie, să ştii ca te sfâşii! Şi
morarul, ca un om fricos ce era, se grăbi să-i presare laba
cu făină, numai să-şi scape pielea. Că vezi, aşa sunt unii
oameni… Blestematul de lup îşi luă picioarele la spinare şi
se înfiinţă a treia oară la căsuţa caprei. Bătu la uşă, cioc,
cioc, şi strigă subţirel:
― Dragi copilaşi, deschideţi uşa, că sunt eu, mama
voastră! Şi-am adus pentru fiecare câte ceva bun. Dar iezii
se grăbiră să-i răspundă:
― Arată-ne mai întâi laba ca să vedem de eşti întradevăr măicuţa noastră şi apoi ţi-om deschide.
Hoţomanul de lup ridică laba până la fereastră şi când
văzură iezii că-i albă, nu se mai îndoi nici unul şi, tranc,
traseră ivărul de la uşă. Şi ce să vezi, în prag îşi rânjea
colţii lupul!
Iezii încremeniră de spaimă şi dădură să se ascundă
care încotro. Unul sări, ţuşti, sub masă, al doilea se tupilă
în pat, al treilea se vârî în vatră, al patrulea se furişă în
bucătărie, al cincilea intră în dulap, al şaselea se piti sub
lighean şi al şaptelea se adăposti tocmai în cutia pendulei.
Lupul îi dibăci însă care pe unde se ascunsese şi cum
n-avea vreme de pierdut, îi înşfăcă pe rând. Şi aşa se făcu
de apucară cu toţii drumul gâtlejului… Numai pe iedul cel
mic, care se ascunsese în cutia pendulei, nu fu chip să-l
găsească. După ce-şi umflă burdihanul, lupul ieşi alene
din casă, se întinse pe covorul de iarbă verde, la umbra
unui copac, şi adormi buştean.
Trecu ce trecu, dar nu prea mult, şi mama capră se
întoarse din pădure. Şi mai-mai să-şi iasă din minţi de ce-i
văzură ochii… Uşa se hâţâna dată în lături şi toată casa
era vraişte. Scaunele, băncile, masa zăceau răsturnate;
pernele şi plapuma fuseseră smulse de pe pat, iar din
lighean nu mai aveai ce alege. Cât despre iezi, nici urmă.
Strigă capra pe fiecare, pe nume, dar nimeni nu răspunse.
Când dădu să-l strige şi pe prâslea, desluşi de undeva un
glas înăbuşit:
― Măicuţă dragă, eu sunt aici, în cutia pendulei!
Capra îl scoase de acolo pe iedul cel mic şi el prinse a-i
povesti cum i-a înşelat lupul şi cum i-a înşfăcat apoi pe cei
şase frăţiori mai mari şi le-a dat drumul pe gâtlej… Acu’
nu mai trebuie să vă spun eu cât i-a plâns biata capră, că
vă închipuiţi singuri!
Ca să-şi mai ogoiască durerea, capra ieşi din casă şi
iedul cel mic, ca umbra, după ea. Şi ducându-se ei spre
grădină, îl zăriră pe lup sub un copac, dormind şi sforăind
de tremurau crengile.
Capra căta la el, cercetându-l din toate părţile, şi
rămase ca năucă… Pasămite, băgase de seamă că-n
burduhanul lui cel umflat se mişca şi se zvârcolea ceva.
„Doamne, Dumnezeule, gândi capra, oare n-or mai fi
trăind bieţii mei copilaşi, pe care i-a înghiţit tâlharul de
lup?”
Îl trimise pe prâslea fuguţa acasă, să aducă foarfecă, ac
şi aţă, şi, fââşş! tăie burdihanul lupului! N-apucase bine
să facă o tăietură, că un ied şi scoase capul afară. Şi-n
timp ce tăia mai departe, iezii începură să sară afară, unul
după altul. Şi erau vii şi nevătămaţi toţi şase; în lăcomia
ei, dihania îi înghiţise aşa întregi cum erau, fără a-i mai
mesteca. Şi ţin-te bucurie! Prinseră a o îmbrăţişa pe
măicuţa lor dragă, săltând într-un picior ca un croitoraş
când e ginerică. Dar bătrâna îi potoli, îndemnându-i să
vadă de-un lucru ce nu suferea amânare:
― Mai bine v-aţi grăbi să aduceţi nişte bolovani, ca să
umplem cu ei burdihanul nelegiuitului ăsta de lup, cât
mai zace toropit de somn!
Iezii începură a căra la repezeală bolovani şi îndesară în
burdihanul dihaniei cât de mulţi încăpură. Apoi bătrâna îi
cusu repede burta la loc şi mişca acul cu atâta iscusinţă,
că lupul nici măcar nu apucă să simtă ceva.
După ce se sătură el bine de somn, se ridică anevoie în
picioare şi cum bolovanii din burtă îi pricinuiau o sete
grozavă, porni către o fântână, cu gândul să-şi potolească
setea.
Dar cum începu să umble, zdronca-zdronca, prinseră a
se izbi şi bolovanii în burduhan. Şi parcă presimţind că la
mijloc nu-i lucru curat, începu să strige:
Ce tot sare-ncolo-ncoace,
Prin stomac, şi nu-mi dă pace?
Iezii sar. Asta aşa e!
Sau, cumva, or fi pietroaie?!
Şi când ajunse la fântână şi se plecă să bea apă,
bolovanii cei grei îl traseră la fund. Cei şapte iezi văzuseră
de departe toată întâmplarea şi, venind tot într-o goană,
strigau cât îi lua gura:
― Lupul a crăpat! Lupul a crăpat!
Şi de bucurie, începură a juca împrejurul fântânii,
împreună cu maica lor, capra cea bătrână.
Muzicanţii din Bremen
A fost odată un om şi omul
ăsta avea un măgar, care de
ani şi ani tot cărase la moară
saci cu grăunţe. Dar de la un
timp bietului dobitoc i se
împuţinaseră puterile şi nu
mai era bun de nici o treabă.
De aceea, stăpânul lui se gândi
într-una din zile că n-ar mai
avea nici un rost să strice pe el
bunătate de nutreţ.
Măgarul pricepu însă că nu-l aşteaptă vremuri prea
bune şi, fără să mai adaste, îşi luă tălpăşiţa spre oraşul
Bremen. Nu ştiu de unde-i venise-n gând că acolo s-ar
putea face muzicant al oraşului. După ce merse el o
bucată de vreme, iată că dădu peste un ogar care zăcea
întins pe-o margine a drumului, răsuflând din greu de
parcă ar fi făcut ocolul pământului.
― Ce gâfâi aşa, mă Apucă-l-în-Colţi? îl întrebă măgarul.
― Vai de păcatele mele, răspunse câinele, pentru că
sunt bătrân şi slăbesc din zi în zi tot mai mult şi pentru că
la vânătoare nu mă mai dovedesc bun de nici o ispravă,
stăpânul meu şi-a pus în gând să-mi facă de petrecanie, şi
atunci mi-am luat repede tălpăşiţa. Dar vorba e cu ce-o
să-mi câştig eu pâinea de-aci înainte?
― Ştii ceva, îi spuse măgarul, eu mă duc la Bremen să
mă fac muzicant. Hai cu mine, că s-o mai găsi şi pentru
domnia ta un loc în taraf! Eu o să cânt din lăută, iar tu o
să baţi la toba mare.
Câinelui îi plăcu propunerea, cum era să nu-i placă! şi
plecară împreună mai departe. Merseră ei aşa până ce
întâlniră în drum o pisică. Şi-avea pisica asta o mutră
jalnică, de parcă tot îi ningea şi-i ploua!
― Ei, Linge-Barbă, de ce-mi eşti atât de tristă? Cine ţi-a
stricat socotelile? o întrebă măgarul.
― Cui i-ar arde să fie vesel, când i-a ajuns funia la par?
răspunse pisica. Pentru că anii bătrâneţii m-au cam adus
de şale şi mi s-au tocit colţii şi pentru că-mi place mai
mult să mă tolănesc după cuptor şi să torc decât să alerg
după şoareci, stăpâna mea a vrut să mă înece. Am fugit eu
de acasă la timp, nu e vorbă, dar stau, şi mă socotesc:
încotro s-o apuc acum?
― Hai cu noi la Bremen, că la serenade nu te-ntrece
nimeni şi cu siguranţă c-o să-ţi găseşti şi tu un loc în
taraful oraşului.
Pisica socoti că sfatul ăsta nu-i rău deloc şi se alătură
celorlalţi doi. Şi-au tot mers cei trei fugari, au tot mers şi
trecând ei prin faţa unei curţi au văzut cocoţat pe-o poartă
un cocoş care striga „cucurigu” din toată puterea
rărunchilor.
― Ce ţi s-a-ntâmplat de strigi aşa, măi, cocoşule? îl
întrebă măgarul. Astâmpără-te o dată, că împuiezi urechile
oamenilor!
― Dau şi eu de veste c-o să fie vreme frumoasă, dar la
ce bun! spuse cu tristeţe cocoşul. Mâine-i duminică şi ne
vin oaspeţi. Dar vezi că stăpână-mea nu se mai arată
milostivă faţă de mine; i-a spus bucătăresei c-ar pofti să
mă mănânce la masă, în ciorbă, aşa că în seara asta o să
mă scurteze de cap… Acu’nţelegi de ce strig aşa? Strig şi
eu cât mai pot, cât mai sunt în viaţă…
― Păi bine, Creastă-Roşie, să te necăjeşti matale pentru
atât! îl dojeni măgarul. Hai mai bine cu noi, la Bremen. Că
oriunde ai merge, ceva mai bun decât moartea tot o să
afli… Ai un glas care te unge şi de te-ai învoi să cântăm
împreună, ne-o asculta lumea cu gura căscată, zău aşa!
Cocoşul găsi că propunerea urecheatului e cât se poate
de nimerită şi tuspatru o porniră la drum. Merseră ei cât
merseră, dar cum nu putură ajunge la Bremen într-o
singură zi, se văzură siliţi să înnopteze într-o pădure.
Măgarul şi câinele îşi făcură culcuşul sub un copac mare,
iar cocoşul şi pisica se căţărară în rămurişul bogat. Dar
cocoşul nu fu mulţumit de culcuş şi zbura mai sus, pânăn vârful copacului, unde se simţea mai la adăpost. Înainte
de a apuca să adoarmă, îşi mai roti o dată privirea în jur şi
deodată i se păru că zăreşte în depărtare o luminiţă.
Atunci le strigă tovarăşilor săi că nu prea departe de acolo
trebuie să fie o casă, căci se zăreşte o lumină.
― Hai s-o întindem chiar acu’ într-acolo, spuse cu
hotărâre măgarul, că adăpostul ăsta nu prea e de soi!
Câinele era la fel de zorit; gândea că, de-ar găsi pe acolo
niscaiva oase sau vreo bucăţică de carne, i-ar prinde tare
bine.
Porniră deci spre locul unde se vedea luminiţa şi-n
curând o văzură scânteind şi mai puternic; şi din ce se
apropiau, lumina se făcea tot mai mare; în cele din urmă
ajunseră la casa unor tâlhari, care era luminată ca ziua.
Măgarul, ca fiind cel mai înalt dintre ei, se apropie de
fereastră şi privi înăuntru.
― Ce vezi acolo, măi, Urechilă? îl întrebă cocoşul.
― Ce văd? Apăi văd o masă încărcată cu mâncări şi
băuturi alese şi nişte tâlhari care stau în jurul ei şi se
înfruptă de zor.
― Aşa ceva ne-ar prinde bine şi nouă! zise cocoşul.
― Mai încape vorbă? Numai de ne-am vedea în locul lor!
spuse măgarul, privind cu jind cum înfulecau tâlharii.
Chibzuiră ei în ce chip ar putea să-i pună pe tâlhari pe
goană şi, în cele din urmă, găsiră ce aveau de făcut.
Măgarul îşi ridică picioarele dinainte şi le propti de
marginea ferestrei, câinele sări pe spinarea măgarului,
pisica se căţăra pe spatele câinelui, iar la urmă cocoşul îşi
desfăcu aripile şi, zburând, se aşeză pe capul pisicii. Şi aşa
cum erau orânduiţi, ca la un semn, porniră cu toţii să
cânte, fiecare pe viersul lui: măgarul răgea, câinele lătra,
pisica mieuna şi cocoşul cucuriga. După ce făcură o
cântare în toată regula, se năpustiră prin fereastră în
odaie, de zăngăniră toate geamurile şi se făcură ţăndări.
De spaimă, tâlharii săriră-n sus ca nişte apucaţi şi
crezând că niscaiva stafii au năvălit în casă, fugiră
îngroziţi în pădure. Iar cei patru tovarăşi se aşezară la
masă şi, luând fiecare din ce mai rămăsese, se ghiftuiră de
parcă i-ar fi aşteptat un post de patru săptămâni.
După ce s-au ospătat în lege, cei patru muzicanţi
stinseră luminile şi-şi aleseră culcuşul, fiecare după pofta
inimii şi după cum îi era firea.
Măgarul se culcă pe un maldăr de gunoi, câinele se
făcu covrig după uşă, pisica se tolăni pe cuptor, lângă
spuza caldă, iar cocoşul se cocoţă pe o grindă de sub
bagdadie. Şi cum veneau de la drum lung şi erau osteniţi,
adormiră repede.
După ce trecu miezul nopţii, tâlharii văzură de departe
că-n casă nu mai arde nici o lumină şi că totul părea
cufundat în tăcere. Atunci căpetenia le zise:
― Mi se pare că ne-am cam speriat de pomană! S-ar
cuveni să ne ruşinăm c-am fost aşa de slabi de înger!
Şi trimise pe unul de-ai lor să cerceteze ce se mai
întâmpla pe acasă. Iscoada nu desluşi nimic care să-l
pună pe gânduri; casa părea cufundată în cea mai deplină
linişte şi, fără nici o grijă, intră în bucătărie şi voi să
aprindă o lumânare. Dând de ochii scânteietori ai pisicii, îi
luă drept cărbuni aprinşi şi apropie de ei un băţ de chibrit,
ca să-l aprindă. Dar pisica nu înţelese de glumă; îi sări în
obraz şi începu să-1 zgârie şi să-l scuipe. Tâlharul trase o
sperietură zdravănă şi dădu să iasă afară prin uşa din dos.
Dar nu scăpă cu una-cu două. Câinele, care sta lungit
după uşă, se repezi la el şi-l muşcă de picior. O luă atunci
la goană prin curte şi, când trecu pe lângă maldărul de
gunoi, îi arse măgarul o copită, de văzu stele verzi. Iar
cocoşul, trezit de hărmălaia de-afară, începu să strige de
pe grindă: „cucurigu, cucuriiguu!”… Atunci tâlharul îşi luă
picioarele la spinare şi nu se opri decât în faţa căpeteniei
tâlharilor, căreia îi înşiră toate grozăviile prin câte trecuse.
― Vai de viaţa noastră! În casă s-a cuibărit o coţofană
afurisită, care mi-a zgâriat tot obrazul cu nişte gheare
lungi şi ascuţite; iar la uşă, cine crezi că stătea? Unul cu
un cuţit, pe care mi l-a înfipt în picior! Socoteam c-am
scăpat! Da’ ţi-ai găsit să scapi aşa uşor! În ogradă, o
namilă neagră m-a pocnit cu o măciucă, iar sus, cocoţat
pe acoperiş, sta însuşi judecătorul şi tot striga „Aduceţimi-l încoace pe tâlhar! Aduceţi-mi-l!…” Dacă am văzut că
aşa stă treaba, am fugit de-mi sfârâiau călcâiele…
Din seara aceea, tâlharii n-au mai cutezat să se apropie
de casă, iar cei patru muzicanţi din Bremen s-au simţit
atât de bine acolo, că nu s-au mai îndurat să plece şi toate
câte le-aţi auzit mi le-a spus şi mie, chiar adineauri, un
fârtat de-al meu. Şi cred că nu şi-a răcit gura degeaba…
Frumoasa adormită
A fost odată, în vremurile de demult, a fost un împărat
şi-o împărăteasă, şi cum nu se îndurase soarta să le
hărăzească un urmaş, nu trecea zi în care să nu se
tânguie amândoi: „Cât de goală ne e casa şi ce fericiţi am fi
de-am avea şi noi un copil!” Dar coconul cel mult dorit se
lăsa aşteptat de multă vreme…
Şi iată că-ntr-un sfârşit, pe când împărăteasa se scălda
în apa unui râu, o broască sări din unde pe prundişul
malului şi-i grăi astfel:
― Află, Măria ta, că-ţi va fi îndeplinită dorinţa; căci
până a nu trece anul, vei aduce pe lume o fetiţă.
Şi se împlini întocmai ceea ce spusese broasca;
împărăteasa născu o fetiţă, şi atâta era de frumoasă fetiţa,
că împăratul nu-şi mai încăpea în piele de bucurie. Cum
voia să se împărtăşească şi alţii din bucuria lui, Măria sa
dădu o mare petrecere, la care pofti nu numai rudele,
prietenii şi cunoscuţii, ci şi ursitoarele, ca să le câştige
toată bunăvoinţa şi grija faţă de soarta copilei.
În toată ţara aceea erau treisprezece ursitoare, dar
pentru că împăratul nu avea decât douăsprezece talere de
aur în care să le servească bucatele, una din ele nu fu
poftită la ospăţ. Petrecerea se prăznui cu mare strălucire
şi, când fu să se încheie, ursitoarele înzestrară copila cu
cele mai alese daruri: una îi hărăzi să se bucure de virtute,
a doua, de frumuseţe, a treia, de bogăţie şi aşa, pe rând,
ursitoarele îi dăruiră tot ce-şi poate dori omul pe lumea
asta. În clipa când cea de-a unsprezecea ursitoare tocmai
îşi sfârşea urarea, numai ce intră valvârtej cea de-a
treisprezecea. Pasămite, venise să se răzbune pentru că nu
fusese poftită şi ea la serbare. Şi, fără ca măcar să arunce
cuiva vreo privire, rosti cu un glas tunător:
― Când va împlini fata cincisprezece ani, să se-nţepe cun fus şi să moară!
Apoi nu mai spuse nici un cuvânt şi, întorcând spatele
la cei de faţă, părăsi sala tronului. Toţi încremeniseră de
spaimă, dar cea de-a douăsprezecea ursitoare, care nu-i
rostise încă urarea, se apropie de leagăn şi, fiindcă nu-i
sta în putinţă să ridice blestemul, ci doar să-l mai
îndulcească, glăsui aşa:
― Dar să nu fie moartă, ci să cadă într-un somn adânc,
care să ţină o sută de ani!
Împăratul, care dorea din tot sufletul s-o ferească pe
iubita sa copilă de năpasta blestemului, dădu poruncă să
se pună pe foc toate fusele din împărăţie.
În ăst timp, fetiţa creştea şi darurile cu care o
înzestraseră ursitoarele îşi arătau roadele cu prisosinţă:
era atât de frumoasă, de cuminte, de prietenoasă şi de
înţeleaptă, că oricine o vedea o îndrăgea pe dată.
Se întâmplă însă ca tocmai în ziua în care domniţa
împlinea cincisprezece ani împăratul şi împărăteasa să fie
duşi de-acasă şi fata să rămână singură în palat. Ca să-i
treacă de urât, luă la rând încăperile; zăbovi ea prin tot
felul de săli şi odăi şi colindă aşa, după pofta inimii,
ceasuri întregi, până ce ajunse şi la un turn vechi. Urcă
scara îngustă şi întortocheată ce ducea sus şi se pomeni în
dreptul unei uşi micuţe. În broască era vârâtă o cheie
ruginită şi când o răsuci, uşa sări în lături şi fetei îi fu dat
să vadă într-o cămăruţă o femeie bătrână, bătrână, care
sta şi torcea cu sârguinţă un fuior de in.
― Bună ziua, bătrânico, spuse domniţa, da’ ce faci aici?
― Iaca, torc şi eu! răspunse bătrâna, dând din cap.
― Da’ ce naiba-i aia de se răsuceşte aşa de repede?
întrebă fata şi, luând fusul în mână, încercă şi ea să
toarcă.
Dar de-abia-l atinse, că se şi împlini blestemul
ursitoarei şi domniţa se înţepă la un deget.
În clipa în care simţi înţepătura, fata căzu pe patul care
se afla acolo şi se cufundă într-un somn adânc. Şi somnul
ăsta cuprinse întreg palatul: împăratul şi împărăteasa,
care tocmai atunci se întorseseră acasă şi intraseră în sala
tronului, adormiră pe loc şi o dată cu ei adormi întreaga
curte. Adormiră şi caii în grajd, şi câinii prin cotloanele
curţii, şi hulubii pe acoperiş, şi muştele pe pereţi; ba chiar
şi focul care ardea în vatră îşi potoli văpaia şi se stinse cu
totul. Friptura încetă de-a mai sfârâi, iar bucătarul, care
tocmai se pregătea să-şi apuce de chică ucenicul, fiindcă
făcuse o boroboaţă, îi dădu drumul şi adormi şi el. Chiar şi
vântul îşi opri suflarea şi nici o frunzuliţă nu se mai mişcă
în copacii din preajma palatului.
Şi ce să vezi: de jur-împrejurul palatului începu să
crească un tufiş de mărăcini, ca un gard viu! An de an,
mărăcinişul se înălţa tot mai mult şi, în cele din urmă,
cuprinse toţi pereţii, până la căpriori, ba se mai întinse şi
pe deasupra, de nu mai puteai vedea palatul defel, nici
chiar steagul de pe acoperiş.
A mers vestea-n lume despre frumoasa adormită, căci
aşa o numeau toţi pe tânăra domniţă; şi la câte-un
răstimp se găsea câte-un fiu de crai care încerca să
străbată prin tufişul de mărăcini şi să pătrundă până la
palat.
Dar de răzbit n-a răzbit nici unul, din pricină că
mărăcinii se prindeau laolaltă ca şi când ar fi avut nişte
mâini ghimpoase şi nu-i lăsau să înainteze măcar un pas.
După amar de ani, prin acele meleaguri iată că mai veni
un fecior de împărat. Şi întâlnindu-se el cu un bătrân,
acesta-i povesti despre gardul de mărăcini care
împrejmuia palatul de amar de ani… Şi-i mai zise că-n
palat o fiică de crai, frumoasă cum nu se mai află alta pe
lume, dormea somn adânc, de vreo sută de ani. Şi că tot
de atunci dorm şi împăratul şi împărăteasa şi toţi
curtenii… Şi mai ştia bătrânul, de la bunicu-său, că se
perindaseră pe-acolo mulţi feciori de împărat care
încercaseră să răzbească la palat prin tufărişul de
mărăcini, dar că toţi s-au pierdut fără urmă, agăţaţi
printre spini, murind de-o moarte cumplită.
Atunci tânărul îi vorbi cu semeţie:
― Mie nu mi-e teamă defel şi află c-am să mă duc s-o
văd pe frumoasa adormită, chiar de-ar fi să-mi pierd viaţa!
Şi oricât încercă bătrânul cel omenos să-l abată pe
flăcău de la acest gând, nu izbuti, căci acesta era
neînduplecat în hotărârea lui.
Se nimeri însă că tocmai atunci se împlineau cei o sută
de ani şi sosise ziua în care frumoasa adormită trebuia să
se deştepte din somnul ei lung. Când feciorul de împărat
se apropie de tufărişul de mărăcini, mai-mai nu-i veni săşi creadă ochilor, căci mărăcinii se prefăcuseră pe dată în
puzderie de flori mari şi frumoase, ce se dădeau la o parte
din faţa lui, lăsându-l să treacă nevătămat. Şi după ce
trecea el, cărarea se strângea din nou şi florile se
preschimbau iarăşi într-un zid ghimpos, de nestrăbătut. În
curtea palatului văzu o mulţime de cai şi nişte ogari care
dormeau pe lespezile de piatră. Pe acoperiş, hulubii
dormeau cu căpşoarele vârâte sub aripi… De-ndată ce
intră în palat, văzu acelaşi lucru: muştele dormeau pe
pereţi, iar în bucătărie bucătarul ţinea mâna întinsă, ca şi
cum ar fi vrut să apuce de chică pe ajutorul său, în timp
ce o slujnică şedea pe-un scăunel, având în faţă o găină
neagră, pe care abia apucase s-o jumulească de câteva
pene, cu o sută de ani în urmă.
Şi feciorul de crai merse mai departe, până ce ajunse în
sala tronului. Aici îi găsi pe toţi curtenii dormind un somn
ca de plumb iar mai în fund, sus, pe tron, dormeau
împăratul şi împărăteasa. Colindă el mereu alte şi alte
încăperi, fără să se oprească măcar o clipă. Şi tot palatul
era cufundat într-o tăcere aşa de adâncă, că-ţi puteai auzi
răsuflarea. În cele din urmă, flăcăul ajunse în turn şi
deschise uşa cămăruţei în care dormea tânăra domniţă. Şi
era atât de frumoasă în somnul ei, că feciorul de împărat
nu-şi mai putu lua ochii de la ea şi, aplecându-se, o
sărută.
Dar de îndată ce-o atinse cu buzele, frumoasa adormită
clipi din gene, deschise ochii şi-l privi cu drag. Coborâră
apoi amândoi din turn şi, ca la un semn, împăratul şi
împărăteasa se treziră şi ei şi tot atunci se treziră toţi
curtenii. Se priveau unii pe alţii, miraţi, şi mai-mai că nu
le venea să-şi creadă ochilor. Caii din curte se ridicară şi
începură să-şi scuture coama; ogarii săriră sprinten în
sus, dând vesel din coadă şi gudurându-se; hulubii de pe
acoperiş scoaseră căpşoarele de sub aripi şi, rotindu-şi
privirile în zare, îşi luară zborul spre câmpie; muştele
începură să se mişte pe pereţi bâzâind întruna; focul din
bucătărie se dezmorţi şi-şi înteţi vâlvătaia; mâncarea de pe
plită porni să clocotească; friptura prinse iar să sfârâie;
bucătarul trase o palmă zdravănă ucenicului său, care
prinse să ţipe ca din gură de şarpe; iar slujnica se apucă
de jumulit găina şi n-o mai lăsă din mână până nu-i
smulse toate penele…
Apoi se prăznui cu mare strălucire şi alai nunta
feciorului de împărat cu frumoasa adormită şi amândoi
trăiră fericiţi până la sfârşitul zilelor.
Croitoraşul cel viteaz
Într-o dimineaţă de vară,
un croitoraş şedea plin de
voioşie la masa lui de lucru de
lângă fereastră. Cosea de zor,
iar mâinile lui parcă alergau
singure pe ţesătură.
Tocmai atunci se întâmplă
să treacă pe stradă o ţărancă,
strigând cât o ţinea gura:
― Magiun! Magiun bun de
vânzare! Magiun! Hai la
magiun!
Cuvintele femeii îi plăcură croitoraşului şi, scoţându-şi
căpăţâna pe fereastră, îi zise:
― Ia vino sus la mine, mătuşică dragă! Presimt c-o să-ţi
desfaci repede toată marfa…
Femeia urcă anevoie cele trei etaje, din pricină c-avea
un coş tare greu. Când ajunse în camera croitoraşului,
acesta o puse să-i arate toate oalele cu magiun. Le cercetă
cu luare aminte, ca nu cumva să se înşele în vreun fel. Le
cântări în mână, pe rând, îşi vârî nasul în fiecare, şi în cele
din urmă spuse:
― Da, da, nu-i rău! Ia cântăreşte-mi, dragă mătuşică,
aşa, pe la vreo patru uncii. Adică, ia stai, poate să fie chiar
şi un sfert de funt, că doar n-o să sărăcesc din pricina
asta!
Femeia, care trăsese nădejde că-i un muşteriu bun ş-o
să-i facă cine ştie ce vânzare, îi cântări cât ceruse, dar
plecă îmbufnată şi bombănind. „Magiunul ăsta cred c-o
să-mi priască nu şagă! îşi zise croitoraşul în sinea lui… Şo să-mi mai dea şi putere!”
Aşa că scoase pâinea din dulap, îşi tăie o felie zdravănă
ş-o unse cu magiun din belşug. „Nu m-ating de ea până
nu dau gata vesta!” gândi croitoraşul. Apoi puse felia de
pâine cât mai aproape de el, s-o aibă tot timpul în faţa
ochilor, şi se apucă să coasă mai departe. De bucuros ce
era, făcea împunsături din ce în ce mai repezi. În vremea
asta, mirosul cel dulce al magiunului se răspândi în toată
odaia şi ajunse la droaia de muşte care moţăiau pe pereţi.
Atrase de mirosul plăcut, acestea dădură buzna să se
aşeze grămadă pe bucata de pâine.
― Hei, muştelor, da’ cine v-a chemat aici?! strigă
înciudat croitoraşul, încercând să alunge oaspeţii nepoftiţi.
Dar muştele, care nu înţelegeau deloc graiul oamenilor,
nu se lăsară izgonite, ci tăbărâră puzderie asupra
ospăţului.
Atunci croitoraşul îşi ieşi din pepeni şi, apucând o
basma, începu să lovească fără cruţare în grămada de
muşte. „Păi dacă-i aşa, las pe mine, că vă-nvăţ eu minte”
îşi zise el. Ridică basmaua, numără şi, ce credeţi: nu mai
puţin de şapte muşte zăceau răpuse-n faţa lui, cu
picioruşele ţepene!
„Da’ ştii că-mi eşti voinic, măi băiete!” se grozăvi
croitoraşul, admirându-şi singur vitejia. „O ispravă ca asta
se cuvine s-o afle pe dată tot târgul!” îşi mai zise el. Apoi
îşi croi la iuţeală un brâu, îl cusu bine să fie trainic şi
brodă pe el, cu litere de-o şchioapă: „Şapte dintr-o
lovitură!”
„Da’ ce, parcă târgul ăsta al nostru, e de ajuns?”
continuă croitoraşul să vorbească cu sine însuşi. „Lumea
întreagă s-ar cuveni să-mi ştie isprava, că doar nu e un
fleac!” Şi de voios ce era, inima începu să-i tresalte ca o
codiţă de purcel…
Se socoti el ce se socoti, şi cum atelierul i se păru
neîncăpător pentru o asemenea vitejie, îşi încinse brâul,
hotărât să-şi încerce norocul în lumea largă.
Înainte de-a porni la drum, scotoci prin toată casa,
doar-doar de-o afla ceva de-ale gurii, ca să ia cu el. Nu găsi
însă decât o bucată de brânză veche, dar se grăbi s-o vâre
în buzunar.
Nici n-apucă să treacă bine de poartă, că şi zări o
păsare care se încurcase într-un tufiş şi se zbătea să iasă
de acolo. O scoase dintre ramuri ş-o vârî şi pe dânsa-n
buzunar, alături de bucata de brânză. Apoi o porni
voiniceşte la drum, şi uşurel cum era, nici vorbă să se
prindă oboseala de dânsul.
Drumul pe care-l apucase ducea peste un munte. În
creştetul lui, croitoraşul dădu peste o namilă de uriaş care
privea liniştit în zare. Croitoraşul se apropie de dânsul,
fără teamă, şi-i zise:
― Bună ziua, frate! După cum văd, stai aici, la viaţă
tihnită şi te mulţumeşti să măsori doar cu ochii lumea!
Păi, asta-i treabă pentru un voinic ca tine? Se cade oare să
te laşi aşa, în dorul lelii? Eu nu mă mulţumesc doar cu
atât şi am pornit să colind lumea largă, ca să-mi încerc
norocul… N-ai vrea să vii şi tu cu mine?
Uriaşul se întoarse cu dispreţ spre croitoraş şi n-avu
decât un singur răspuns:
― Ţi-ai şi găsit cu cine să mă-nsoţesc! Cu un coategoale ca tine!
― Ce-ai spus?! Na, citeşte aici, ca să-ţi dai seama cu
cine ai de-a face şi pe urmă să vorbim… se grozăvi
croitoraşul nostru şi-şi descheie haina, arătându-i
uriaşului brâul.
Uriaşul citi: „Şapte dintr-o lovitură!” şi, crezând că-i
vorba de şapte oameni doborâţi de croitoraş dintr-o dată,
începu să se uite altfel la fărâma de om ce-i stătea în faţă.
Dar în sinea lui tot nu-l crezu în stare de asemenea faptă
şi socoti de cuviinţă să-l pună la încercare.
Luă de jos un pietroi şi-l strânse în pumn, până ce
începu să picure apa el.
― Hai, fă şi tu ca mine, de eşti chiar atât de voinic pe
cât ştii să te lauzi spui! îl îndemnă uriaşul.
― Numai atât?! păru să se mire croitoraşul. Păi asta-i o
joacă de copil pentru unul ca mine!
Nici nu-şi termină bine vorbele că, vârându-şi mâna-n
buzunar, scoase de acolo bucata de brânză şi-o strânse-n
pumn până ţâşni tot zerul din ea.
― Acum, ce mai ai de zis? îl înfruntă croitoraşul.
Uriaşul tăcu încurcat, dar parcă tot nu-i venea să
creadă că fărâma asta de om are atât de puternică. Şi ca so mai încerce încă o dată, ridică un alt pietroi din pulberea
drumului şi-l zvârli atât de sus, că abia îl mai puteai zări.
― Ei, piticanie, ia să te văd şi pe tine de ce eşti în stare!
― Straşnică azvârlitură, n-am ce zice, răspunse
croitoraşul, dar vezi că, până la urmă, pietroiul pe care l-ai
aruncat tot s-a întors pe pământ! Eu o să zvârl unul care
n-are să se mai întoarcă niciodată…
Acestea fiind zise, croitoraşul scoase pasărea din
buzunar şi-i dădu drumul în văzduh. Bucuroasă la culme
că-şi recăpătase libertatea, pasărea se avântă în înaltul
cerului şi nu se mai întoarse.
― Ei, cum îţi plăcu zvârlitura asta, frate?! îl cam luă
peste picior croitoraşul.
― Ce să zic, văd că la aruncat te pricepi! recunoscu
uriaşul. Da’, vorba este: de altele eşti bun? Să cari în
spinare o povară mai ca lumea ai putea? Ori te dor şalele?
Îl duse pe croitoraş la un stejar falnic, care zăcea
doborât la pământ, şi-i zise:
― Ia să te văd! De eşti chiar atât de voinic pe cât spui,
ajută-mă să scot copacul asta din pădure!
― Da’ cum să nu, bucuros! răspunse croitoraşul. Hai,
treci de ia în spinare tulpina cu partea dinspre rădăcină,
iar eu o să duc coroana, că doar crăcile şi frunzişul sunt
partea cea mai grea.
Uriaşul îşi săltă tulpina pe umăr, iar croitoraşul odată
sări pe-o creangă. Şi cum matahala nu mai putea să-şi
întoarcă capul, trebui să care-n spate tot copacul. Ba-l mai
cără şi pe croitoraş pe deasupra!
Croitoraşul şedea liniştit pe creanga lui şi fluiera plin de
voioşie, ca şi când ar fi fost o joacă pentru el să ducă-n
spinare asemenea greutate. Uriaşul cără copacul o bucată
bună de drum, dar la un moment dat simţi că-l lasă
puterile şi zise:
― Opreşte, că nu mai pot! Prea e greu! Trebuie să-l dau
jos din spinare, că m-a deşelat…
Croitoraşul sări sprinten de pe creanga şi, apucând
trunchiul cu amândouă mâinile, de parca l-ar fi cărat tot
timpul până atunci, începu să-şi râdă de bietul uriaş:
― Poftim, ditamai matahala şi nu e în stare să ducă-n
spate un fleac de copac ca ăsta!
Merseră ei ce mai merseră împreună şi se nimeriră să
ajungă-n faţa unui cireş. Uriaşul apucă numaidecât
crengile de sus, încărcate cu cireşe pârguite şi, aplecând
trunchiul pomului până-n dreptul voinicului nostru, îl
îndemnă să-l prindă în mână, ca să poată culege cireşe cât
i-o fi voia.
Dar vezi ca voinicul nostru era prea slăbuţ ca să poată
ţine pomul, şi când uriaşul îl lăsă din mână, cireşul îşi
ridică deodată crengile, săltându-l în aer şi pe croitoraş.
Mult nu trecu însă şi se pomeni iar pe pământ, viu şi
nevătămat. Vă închipuiţi dumneavoastră că acum fu
rândul uriaşului să-l ia în zeflemea!
― Cum vine asta, voinicosule, n-ai nici măcar atâta
putere să ţii locului nişte crengi atât de subţirele?
― Ia auzi-l ce vorbeşte! Păi, putere am câtă pofteşti! se
grăbi croitoraşul să răspundă. Ce, asta ar putea să fie un
lucru anevoie pentru unul care a doborât şapte dintr-o
lovitură? Da’ vorba e c-am sărit peste pom din cu totul altă
pricină… Auzii prin tufişurile alea nişte vânători care tot
slobozeau focuri de puşcă şi am fost curios să văd şi eu ce
este. Sări şi tu ca mine, dacă poţi!
Uriaşul îşi făcu vânt, dar, oricât se căzni, nu fu în stare
să sară peste pom, ci rămase agăţat cu picioroarele printre
ramuri. Astfel, se întâmplă ca şi de data asta să se arate
mai dibaci croitoraşul. Atunci uriaşul încercă altceva:
― De eşti atât de voinic pe cât spui, atunci hai cu mine
în peştera uriaşilor, să stai acolo peste noapte.
Croitoraşul se învoi bucuros şi-l urmă. Intrară ei în
peşteră şi numai ce dădură cu ochii de o mulţime de uriaşi
care stăteau roată-n jurul unui foc. Fiecare matahală ţinea
în mână câte-o oaie friptă şi se înfrupta din ea. Croitoraşul
cătă cu atenţie împrejur şi-şi spuse în sinea lui: „Oricum,
aici tot te mişti mai în voie decât în chichineaţa aia de
atelier!”
Uriaşul îl duse în dreptul unui pat şi-l îmbie să se culce
în el şi să doarmă cât i-o fi voia. Dar vezi că patul ăsta era
prea mare pentru croitoraşul nostru, aşa că nu se culcă în
el, ca toţi uriaşii, ci se ghemui într-un colţişor. Pe la
miezul nopţii, socotind că voinicul doarme dus, uriaşul se
sculă fără să facă pic de zgomot şi, apucând un drug mare
de fier, izbi în pat cu atâta putere, că-l sfărâmă-n două.
„De-acuş, s-a zis cu lăcusta asta afurisită!” se bucură
uriaşul, în sinea lui.
A doua zi, în zori, uriaşii o porniră-n pădure şi nici nu-l
luară în seamă pe croitoraş. Uitaseră cu totul de dânsul.
Când colo, ce să vezi: croitoraşul păşea pe urmele lor,
voios nevoie mare. Tare se mai înspăimântară uriaşii
atunci când îl văzură şi, temându-se să nu cumva să se
înfurie pe ei şi să-i facă pe toţi chisăliţă, o luară la goana
de le sfârâiau călcâiele, nu alta.
Croitoraşul îşi văzu de drum spre alte meleaguri şi,
drept să vă spun, nasul lui cel ascuţit se dovedi călăuză
straşnică!
După ce colindă el prin fel şi fel de locuri, într-o zi se
întâmplă să ajungă în curtea unui palat mare. Şi cum se
simţea tare ostenit, se întinse pe iarbă şi adormi de îndată.
În timp ce dormea, oamenii de pe acolo se adunară-n
jurul lui, să-l vadă mai de aproape, şi rămaseră cu gura
căscată când băgară de seamă că pe brâul cu care era
încins flăcăul stătea scris: „Şapte dintr-o lovitură!”
― Vai de zilele noastre, începură ei a se văicări, da’ ce-o
fi căutând pe la noi viteazul ăsta, că doar e vreme de pace!
Trebuie că e vreo căpetenie de oşti…
Şi oamenii alergară de îndată să-l vestească pe împărat
şi-şi dădură cu părerea că un asemenea voinic le-ar fi de
mare trebuinţă de s-ar porni vreun război. Şi că, în nici un
caz, n-ar trebui să fie lăsat să plece.
Împăratul socoti că sfatul norodului e cum nu se poate
mai bun şi trimise pe unul din sfetnicii săi de încredere la
croitoraş, să stea pe-ndelete de vorbă şi să afle de nu
cumva acesta se învoieşte să se bage lefegiu în oastea
împărăţiei.
Dar cum voinicul nostru încă mai dormea, curteanul
aşteptă până ce-l văzu că se trezeşte. Şi-n timp ce
croitoraşul îşi dezmorţea mădularele şi se freca la ochi,
curteanul îi şi spuse despre ce era vorba.
― Păi, pentru asta am şi venit aici! zise croitoraşul.
Sunt gata să-mi pun paloşul în slujba împăratului!
Voinicul nostru se bucura de mare cinstire şi împăratul
avu grijă să-i dea în dar o minunăţie de casă cum nu
râvneau mulţi dregători, dintre cei mai aleşi. Vezi însă că
celelalte căpetenii începură să-l pizmuiască pe voinic şi-ar
fi vrut să-l ştie plecat peste mări şi ţări.
― Cum o scoatem la capăt cu ăsta, se întrebară ei, dacă
ne-om lua cumva la harţă cu dânsul?! Că de s-o năpusti
asupra noastră, cum îi e obiceiul, şapte dintr-o lovitură
doboară…
Mai vorbiră ei ce mai vorbiră, şi până la urmă se
hotărâră să meargă cu toţii la împărat şi să-i ceară să le
dea drumul din oştire.
― Nu ne simţim în stare, măria-ta, să luptăm cot la cot
cu unul ca el, care doboară şapte dintr-o lovitură! se
plânseră ei stăpânului lor.
Împăratul fu foarte mâhnit la gândul că din pricina
unui singur om ar putea să se înstrăineze de toţi slujitorii
cei credincioşi şi că ar putea chiar să-i piardă. Şi se căina
amar că făcuse neghiobia de a-l fi luat în slujba lui.
Chibzui el ce chibzui cum să scape cât mai repede de
voinic, dar vezi că nu era chiar atât de uşor! Să-i dea
papucii de-a dreptul, nu cuteza, de teamă ca viteazul să
nu-i facă de petrecanie lui şi întregii sale oştiri şi, după
aceea, să se înscăuneze el în jilţul domnesc. Multă vreme
se zbătu împăratul cum să se descotorosească de
nepoftitul ăsta şi-n cele din urma îi veni o idee.
Printr-un curtean trimise vorbă croitoraşului că l-ar
ruga să-l ajute într-o treabă care ar fi floare la ureche
pentru un om atât de viteaz ca el.
Curteanul îi povesti croitoraşului că într-o pădure din
apropierea cetăţii de scaun se pripăşiseră doi uriaşi, şi că
blestemaţii aceştia nu făceau altceva decât să prade, să
ucidă şi să dea foc, făcând pierdute zeci de vieţi nevinovate
şi pricinuind numai pagube. Şi-i mai zise că, până atunci,
oricine se-ncumetase să se apropie de ei îşi pusese viaţa-n
primejdie. Iar de s-ar arăta el gata să le vină de petrecanie
acestor uriaşi, împăratul l-ar răsplăti pe măsura faptei lui
vitejeşti şi i-ar da de soţie pe singura lui fiică şi drept
zestre o jumătate din împărăţie.
„Ei, aşa chilipir mai zic şi eu că-i de mine! Straşnic m-a
mai nimerit!” gândi croitoraşul în sinea lui. Că, vezi, cu o
domniţă frumoasă ca o cadra şi c-o jumătate dintr-o
împărăţie nu te prea întâlneşti la tot pasul!"
Şi continuându-şi parcă gândul, grăi către trimisul
împăratului:
― Nici nu mai încape vorbă că mă-nvoiesc! Şi să-i duci
veste împăratului că am eu grijă de uriaşii aceia şi-o să-i
fac să-şi lase oasele în codru…
Apoi croitoraşul porni cât mai degrabă spre acea
pădure, însoţit de cei o sută de călăreţi pe care i dăduse
împăratul drept ajutor. De îndată ce ajunse la marginea
pădurii, voinicul le zise însoţitorilor lui:
― Aşteptaţi-mă aici, ca mă răfuiesc eu şi singur cu
uriaşii! Să n-aveţi nicio grijă, la amândoi o să le fac de
petrecanie!
Apoi se afundă-n pădure şi începu să cerceteze cu deamănuntul, ba în dreapta, ba în stânga, fiecare desiş.
Mult timp nu trecu şi, deodată, îi zări şi pe cei doi
uriaşi. Dormeau buştean la umbra unui copac şi sforăiau
atât de tare, că se zbăteau crengile în jurul lor ca bătute
de furtună. Croitoraşul îşi umplu repede buzunarele cu
pietre şi se căţără-n copac, de-ai fi zis că-i o veveriţă.
Apoi, zvârr! Începu să arunce cu pietre în pieptul unuia
dintre ei. Cum era rupt de somn, uriaşul nu simţi nimic
multă vreme, dar până la urmă se trezi şi, înghiontindu-şi
prietenul, îl întrebă:
― Ce te-a apucat să dai în mine?
― Pesemne că visezi! răspunse celălalt. De unde ai mai
scos-o că dau în tine?
Adormiră ei din nou şi croitoraşul doar atât aştepta.
Ţintind bine, îl pocni cu o piatră pe celălalt uriaş.
― Aoleu, da’ asta ce-i?! ţipă acesta, ca ars. De ce mă
loveşti?
― Nu te-am lovit defel! bombăni primul uriaş.
Se ciorovăiră ei aşa o vreme, dar cum erau tare osteniţi,
se lăsară păgubaşi şi începură să tragă iar la aghioase.
Croitoraşul îşi începu din nou jocul: alese din buzunar
piatra cea mai grea şi-o zvârli cu toată puterea în pieptul
primului uriaş.
― Te cam întreci cu gluma, auzi! răcni acesta, sărind în
sus ca un apucat.
Şi, înşfăcându-l de piept pe tovarăşul său, îl izbi cu
atâta putere de un copac, că se cutremură copacul din
creştet şi până-n rădăcină.
Dar parcă celălalt se lăsă mai prejos?! Nu trecu mult şi
începură să smulgă copacii din jur, cu rădăcini cu tot, şi
să şi-i repeadă, ca orbeţii, unul în capul celuilalt, până ce
se prăbuşiră amândoi la pământ, de parcă i-ar fi lovit
trăsnetul în aceeaşi clipă.
În timp ce cobora din copac cu iuţeală, croitoraşul îşi
spuse în sinea lui: „Mare noroc am avut că nu l-au smuls
şi pe asta în care eram cocoţat; altminteri ar fi trebuit să
sar ca o veveriţă într-altul”.
Trase apoi paloşul din teacă şi-l împlântă adânc, de
vreo câteva ori, în pieptul celor doi uriaşi. Într-un sfârşit,
se întoarse la călăreţii care-l aşteptau în marginea pădurii
şi le zise:
― Gata-i treaba! Le-am venit de hac la amândoi; dar nu
mi-a fost deloc uşor, zău aşa! În disperarea lor, să-i fi
văzut cum smulgeau copacii din rădăcini, ca să se apere.
Dar poţi să te pui cu unul ca mine, care doboară şapte
dintr-o lovitură?
― Nu cumva te-au rănit? săriră să-l întrebe călăreţii.
― Auzi vorbă! se supără croitoraşul. Eu, rănit? N-au
fost în stare să-mi clintească măcar un fir de păr.
Călăreţii nu prea vrură să se încreadă-n spusele lui şi
intrară-n adâncul pădurii să vadă cu ochii lor care-i
adevărul. Şi nu mică le fu mirarea când dădură cu
adevărat peste cei doi uriaşi, scăldaţi într-o băltoacă de
sânge… Iar în jurul lor se putea vedea o mulţime de copaci
cu rădăcinile smulse din pământ.
Croitoraşul se înfăţişă împăratului şi-i ceru răsplata
care i se cuvenea. Acesta însă se căi amarnic pentru
făgăduiala făcută şi scorni pe loc altceva, cu gândul să se
descotorosească de nepricopsitul ăsta, care-i stătea ca un
ghimpe-n coastă.
― Prea te grăbeşti, voinicule, grăi împăratul. Cuvântul
meu e cuvânt, da’ mai înainte de a ţi-o da pe fiică-mea de
nevastă şi jumătate din împărăţie, se cuvine să mai
săvârşeşti încă o faptă de vitejie! Dar mare lucru nu-i
pentru tine… Într-una din pădurile mele şi-a făcut sălaşul
un inorog, iar dihania asta făcea numai pagube. Cu cât îl
prinzi mai degrabă, cu atât va fi mai bine pentru tine.
― Dacă-i vorba de-un inorog, lasă-l în seama mea! Da’
asta mă tem şi mai puţin decât m-am temut de cei doi
uriaşi… Că doar măria-ta ştie ce-mi poate pielea: şapte
dintr-o lovitură dau gata!
Apoi, luând cu sine o secure şi-o funie, croitoraşul o
porni la drum. Ajuns în pădure, le spuse şi de astă dată
însoţitorilor lui să-l aştepte mai la o parte.
Pe inorog nu fu nevoit să-l caute prea mult, căci era
aproape. Iar acesta, de cum îl zări pe croitoraş, se şi repezi
asupră-i, vrând să-l străpungă cu cornul dintr-o singură
lovitură.
― Uşurel! strigă voinicul nostru.
Rămase pe loc, liniştit, aşteptând până ce fiara fu foarte
aproape de el. Atunci sări cu sprinteneală în spatele unui
copac. Dar inorogul nu-l slăbea defel şi, repezindu-se cu
toată puterea în copac, îşi înfipse cu atâta furie cornul în
trunchi, că nu mai putu să-l smulgă de acolo şi rămase
astfel prins ca într-un piron.
„Ei, acum mi-a picat în laţ mititelule!” se bucură
croitoraşul. Ieşi dindărătul copacului şi, după ce trecu
frânghia pe după gâtul fiarei, reteză cu securea cornul
înfipt în copac. După ce sfârşi toată treaba asta, lua
inorogul de funie si-l duse peşcheş împăratului.
Dar vezi ca nici de astă dată împăratul nu se învoi să-şi
ţină făgăduiala şi-i ceru să săvârşească o a treia ispravă
vitejească.
Înainte de-a se porni nunta, croitoraşul trebuia să-i mai
prindă un porc mistreţ, care făcea mari stricăciuni întruna din pădurile împărăteşti. Şi ca şi-n celelalte două dăţi,
cei o sută de vânători urmau să-i stea în preajmă şi să-i
dea ajutor la nevoie.
― Bucuros o fac, măria-ta, răspunse croitoraşul, că
pentru mine asta-i o joacă de copil!
De asta dată însă nu-i mai luă cu el în pădure pe
vânători, şi aceştia fură tare mulţumiţi, fiindcă mistreţul îi
fugărise în câteva rânduri cu atâta înverşunare, că le
pierise cheful să-i mai caute pricină.
De îndată ce-l zări pe croitoraş, fiara se năpusti ca
turbată asupra lui, cu botul plin de spume, scrâşnind cu
furie din colţii ascuţiţi. Îşi dezveli într-un rânjet colţii,
vrând să-l culce la pământ dintr-o lovitură. Şi cu siguranţă
că l-ar fi răpus, dacă croitoraşul cel sprinten n-ar fi fugit
să se adăpostească într-o căsuţă de vânătoare aflată-n
apropiere. Cum ştia că fiara e pornită pe urmele lui, nu
zăbovi înăuntru, ci sări afară pe fereastră. Ocolind apoi
căsuţa, se piti după ea şi-o închise tocmai în clipa când
mistreţul dăduse orbeşte buzna înăuntru…
Dihania cea fioroasă spumega de furie, dar cum era
prea greoaie şi neîndemânatică pentru ca să poată sări pe
fereastră, pică în capcana întinsă cu isteţime.
Croitoraşul îi chemă pe vânători ca să-i aibă drept
martori că prinsese fiara, iar după aceea se înfăţişă
împăratului, care, de voie, de nevoie, trebui să-şi ţină
cuvântul şi să-i dea fata şi jumătate din împărăţie.
Nunta se sărbători cu multă strălucire, dar cu puţină
bucurie. Şi aşa se făcu că croitoraşul ajunse împărat.
Trecu ce trecu şi într-o noapte împărăteasa cea tânără
se pomeni că-l aude pe bărbatul ei vorbind prin somn. Şi
zicea el aşa: „Băiete, ia apucă-te de-mi coase pieptarul şimi cârpeşte nădragii, că de nu, odată te ating cu cotul
peste urechi!” Şi atunci îşi dădu ea seama că soţul ei nu-i
de neam.
A doua zi îi împărtăşi împăratului totul, arătându-i cât
era de nenorocită de ce aflase, şi-l rugă din suflet s-o
scape de pacostea asta de bărbat care nu era decât un
nemernic de croitoraş.
Împăratul găsi multe cuvinte de mângâiere şi la urmă îi
zise:
― Nu te mai prăpădi atât cu firea, fata mea! La noapte
caută de lasă deschisă uşa de la iatac. Slugile mele vor sta
de veghe afara, şi de îndată ce-l va cuprinde somnul pe
bărbatul tău, tu să le dai de veste. Într-o clipă l-or lega
fedeleş, să n-aibă cum se împotrivi, şi după aia l-or duce
pe-o corabie, care o pleca cu el în lume. Iar aşa o să i se
piardă urma…
Tânăra împărăteasa fu mulţumită de spusele tatălui ei
şi, la rându-i, îi zise că va face întocmai cum a sfătuit-o el.
Dar se întâmplă ca o slugă să audă tot ce puseseră dânşii
la cale. Şi cum îi era credincioasă tânărului domnitor şi-l
iubea, îi destăinui tot ce se uneltise împotriva lui.
― Dacă aşa-i vorba, las’ că am să pun eu capăt tuturor
urzelilor acestora! răspunse croitoraşul.
Şi ca şi când nimic n-ar fi ştiut, când veni seara, se
culcă la ora obişnuită, alături de împărăteasă. Aşteptă ea
cu inima friptă să-l vadă adormit, şi când socoti că doarme
de poţi tăia lemne pe el, se dădu jos din pat, deschise uşa
iatacului şi se culcă la loc. Atunci croitoraşul, care se
făcea numai că doarme, începu să răcnească:
― Băiete, ia apucă-te de-mi coase pieptarul şi-mi
cârpeşte nădragii, că de nu, odată te ating cu cotul peste
urechi! Am doborât eu şapte dintr-o lovitură, le-am făcut
de petrecanie la doi uriaşi, am prins un inorog şi-un
mistreţ, şi crezi c-o să mă tem de nevolnicii ăştia care stau
şi pândesc după uşa iatacului?!
Auzindu-i vorbele, care te puteau baga în răcori, nu
altceva, slugile se-nfricoşară de moarte şi-o luară la
sănătoasa, de parcă le-ar fi gonit din urmă o oaste de
sălbatici.
De atunci, nimeni nu mai cuteză să-i caute pricină. Şi
uite aşa s-a întâmplat c-a rămas croitoraşul nostru pe
tronul împărătesc până la sfârşitul zilelor lui.
Împăratul Cioc de Sturz
A fost odată ca niciodată un
împărat care avea o fată nespus
de frumoasă, dar atât de
trufaşă, de nu putea să-i
găsească nici un peţitor pe
gustul ei.
Pe cei care veniseră-n peţit
până atunci, fata reuşise să-i
facă să-şi ia tălpăşiţa. Ba îi mai
şi batjocorise pe deasupra!
Dar iată că într-o bună zi,
împăratul dădu un bal mare, la care-i pofti pe toţi flăcăii
dornici de însurătoare. Şi de cum se înfăţişară aceştia,
veniţi din toate părţile lumii, împăratul îi şi orândui după
rang şi stare: în frunte veneau împăraţii, apoi prinţii,
conţii şi baronii, iar la urmă, nobilii de mâna a doua.
Când fata de împărat fu purtată prin faţa şirului de
peţitori, de-ndată ce-i văzu, îi găsi fiecăruia câte-un cusur.
Primul i se păru prea gras: „Parcă-i un butoi!”. Pe al doilea
îl găsi prea înalt: „Ia te uite ce lungan! Nu-l ajung nici întrun an…”. Cel de-al treilea era prea scund: „Scurt, gros şi
îndesat! N-arată a bărbat!”. De al patrulea zise că-i prea
galben la faţă: „Parcă-i moartea!”. Al cincilea i se păru prea
roşcovan: „Roş-creastă de cocoş!”. Iar al şaselea, prea adus
de spate: „Ia te uită: brad verde, uscat după vatră!”
Şi uite aşa, nu se află unul să nu-i găsească prinţesa
vreun cusur. Dar cel mai mult îşi râse de-un crai pe-a
cărui faţă se vedea bunătatea şi voioşia. Acesta şedea în
capul mesei şi avea bărbia niţeluş cam strâmbă.
― Ei, drăcie! strigă domniţa, stricându-se de atâta râs.
Acesta are o bărbie ca un cioc de sturz!
Şi de-atunci îi rămase împăratului numele de „Cioc-deSturz”. Dacă văzu împăratul cel bătrân că fata lui nu face
altceva decât să-şi bată joc de toată lumea şi să-şi alunge
peţitorii, se mânie cumplit şi făcu jurământ s-o dea de
soţie celui dintâi cerşetor care va bate la poarta castelului.
La numai câteva zile după ce trecuse balul acela de
pomină, un biet cântăreţ trecu pe acolo şi se porni să
cânte sub ferestrele palatului, cu gândul că s-or îndura de
el şi l-or milui cu niscaiva mâncare.
De cum îi auzi cântecul, împăratul îi porunci unui
slujitor:
― Aduceţi-mi-l de îndată încoace!
Cântăreţul cel zdrenţuros intră-n sala tronului şi
începu să cânte în faţa împăratului şi a fiicei sale. Şi după
ce sfârşi de cântat, se rugă de măria-sa să-l ajute cu ce l-o
lăsa inima. Împăratul îi zise:
― Atât de mult mi-a plăcut cântarea ta, că ţi-o dau pe
fiica mea de soţie!
Pe domniţă o trecură fiori de groază la auzul acestor
cuvinte, dar împăratul grăi răspicat:
― Am făcut jurământ să te dau după cel dintâi cerşetor
care va trece pe aici, şi o să-mi ţin jurământul!
În zadar se rugă fata şi încercă să se împotrivească.
Împăratul trimise după popă şi trufaşa prinţesă fu nevoită
să se cunune cu cântăreţul cel sărman.
După cununie, împăratul nu-i lăsă pic de răgaz şi-i
zise:
― Crezi că se mai cuvine ca o nevastă de cerşetor să
locuiască sub acoperişul meu? Ia-ţi bărbatul şi du-te deaici!
Cerşetorul îşi lua tânăra soţie de mână şi-o porniră,
bătând drumurile pe jos. Şi când ajunseră ei într-o pădure
mare, femeia îşi întrebă bărbatul:
― Pădurea asta mare,
A cui să fie oare?
Iar bărbatul îi răspunse:
― A lui Cioc-de-Sturz crai!
Şi-ar fi fost şi-a ta,
De bărbat dacă-l luai.
― Din cauza trufiei, dădui de năpastă,
Ce trai aş fi dus de-i eram azi nevastă!
Merseră ei ce mai merseră până ajunseră într-o luncă.
Şi femeia întrebă iarăşi:
― Da’ lunca asta verde,
A cui să fie oare?
― A lui Cioc-de-Sturz crai!
Şi-ar fi fost şi-a ta,
De bărbat dacă-l luai.
― Din cauza trufiei, dădui de năpastă,
Ce trai aş fi dus de-i eram azi nevastă!
Mai merseră ei o vreme şi numai ce dădură de-un oraş
mare. Femeia îl întrebă din nou pe cerşetor:
― Oraşul ăsta mare
Al cui să fie oare?
― A lui Cioc-de-Sturz crai!
Şi-ar fi fost şi-al tău,
De bărbat dacă-l luai.
― Din cauza trufiei, dădui de năpastă,
Ce trai aş fi dus de-i eram azi nevastă!
― Nu-mi place defel, îi spuse mânios cântăreţul, să te
tot aud tânguindu-te că n-ai pe altul de bărbat! Da’ ce, eu
nu ţi-s potrivit, sunt de lepădat?!
În cele din urmă, poposiră la o colibă mititică, iar
femeia întrebă:
― Vai, Doamne, cine-o locui în căscioară,
Că-i dărăpănată din cale-afară?!
Iar cântăreţul îi răspunse:
― Vrei să ştii cine? Până azi am stat eu singur în ea,
dar de-acum încolo vom locui aici împreună.
Când dădură să intre, femeia fu nevoită să se aplece,
atât era de scund bordeiul.
― Dar unde-mi sunt slugile? întrebă ea.
― Care slugi? o luă la rost cerşetorul. De-acum înainte,
tu singură va trebui să ai grijă de toate. Ia du-te imediat
de aprinde focul şi pune apă la fiert, să-mi faci de
mâncare. Nu mai pot de flămând şi ostenit ce sunt!
Dar fata de împărat nu se pricepea defel să aprindă
focul şi nici să gătească, aşa că cerşetorul n-avu încotro şi
fu nevoit să pună el mâna să facă toată treaba, ca să nu
rămână flămând. Şi, mai brodind-o, mai poticnindu-se, nu
se poate spune că n-a făcut o mâncare bunicică până la
sfârşit…
După ce îmbucară ei puţinul pe care-l aveau, se culcară
pe cuptor.
Dis-de-dimineaţă, cântăreţul îşi trezi nevasta cu
noaptea-n cap şi-o îndemnă să se apuce imediat de
treburile casei. De bine, de rău, o duseră şi aşa câteva zile,
până ce dădură gata toate merindele. Atunci, bărbatul îi
zise nevestei sale:
― Ia ascultă, măi femeie, aşa n-o mai scoatem noi la
socoteală: să mâncăm numai şi de câştigat nici
pomeneală! Să te apuci de împletit coşuri, auzi?
Apoi, bărbatul se duse să taie nişte crengi de răchită, le
făcu nuiele şi le cără în casă. Femeia se strădui din toata
inima să le împletească, dar nuielele erau tari şi-i vătămau
mâinile cele gingaşe.
― Văd eu că la asta nu-ţi merge mâna! îi zise bărbatul.
Apucă-te măcar de tors, că poate la asta ai să te pricepi
mai bine.
Se apucă femeia de tors, dar firul aspru al lânii îi tăia
atât de adânc pielea gingaşă a degetelor, de-i dădea mereu
sângele.
― Of, că tare prost am mai nimerit-o cu tine, că nu eşti
bună de nicio ispravă! se oţărî la ea bărbatul. Dar ca să nu
zici că-ţi caut pricină degeaba, uite, o sa încerc să fac
negoţ cu oale şi străchini de lut. Iar tu o să le duci în piaţă
şi o să le vinzi.
„Vai, gândi prinţesa, dacă s-or nimeri să vina tocmai
atunci în piaţă oameni din împărăţia tatălui meu şi m-or
vedea vânzând blide, ce-au să-şi mai râdă de mine!”
Dar cum n-avea încotro, fu nevoită să se supună, dacă
nu voia să moară de foame. Prima oara îi merse bine
negustoria, căci, văzând-o cât era de frumoasă, oamenii îi
cumpărau bucuroşi marfa şi-i plăteau cât cerea ea. Ba, sau mai găsit unii care-i puneau banii-n mâna şi uitau săşi mai ia oalele…
Şi aşa au trăit ei o bucată de vreme de pe urma
câştigului, până ce-au cheltuit şi ultima lescaie. Când
văzu bărbatul că n-au încotro, o trimise din nou la târg cu
o grămada de oale, căci fusese prevăzător şi le cumpărase
mai înainte, din câştig.
De astă dată însă, domniţa se aşeză încrezătoare cu ele
la gura oborului şi-ncepu să îmbie oamenii să le cumpere.
Dar, ca un făcut, deodată apăru un călăreţ care intră cu
armăsarul în grămada ei de oale şi le făcu pe toate numai
cioburi. Femeia începu să plângă şi, de frică, nu mai ştia
ce să facă.
„Vai de mine şi de mine ce-o să mai plătesc pentru
asta!” se tânguia ea întruna. „Cine ştie ce-o să spună acu
bărbatul meu, când o afla ce mi s-a întâmplat!”
O porni spre casă tot într-o fugă şi-i povesti cu deamănuntul ce pacoste dăduse peste dânsa.
― Cine a mai pomenit să te-aşezi cu oalele tocmai la
gura oborului, în drumul călăreţilor! o certă bărbatul, cu
asprime. Şi acum, ia nu te mai văicări atât, că şi-un
nătâng ar înţelege că nu eşti bună de nicio treabă!
Uite, am fost la palatul împăratului şi-am cercetat de
nu le trebuie vreo slujnică la bucătărie, şi mi-au făgăduit
c-au să te primească, dar fără nicio simbrie, numai pe
mâncare.
Şi uite aşa ajunse fata împăratului slujnică la
bucătărie. Acolo trebuia să-i dea toate la îndemână
bucătarului şi să săvârşească muncile cele mai grele şi
mai umilitoare. Biata de ea îşi legase de amândouă
buzunarele câte-o ulcică, şi-n ele aducea acasă resturile
rămase de la masa împărătească. Şi cu bruma asta de
mâncare îşi înşelau foamea.
Dar iată că într-o zi s-a întâmplat să se prăznuiască
nunta feciorului celui mai mare al împăratului. Se duse şi
ea, săraca, să privească, pitindu-se după o uşă din sala
tronului… Când se aprinseră luminile şi începură să vină
oaspeţii, unul mai mândru decât altul şi domniţa văzu
strălucirea aceea care-i lua ochii, se gândi, cu inima
întristată, la soarta ei şi-şi blestemă trufia care o adusese
în starea asta de sărăcie, făcând-o să îndure atâtea
umilinţe.
Trecând pe lângă dânsa, slugile îi aruncau din când în
când din bucatele pe care le duceau ori le luau de la masă.
Fata de împărat se grăbea să le pună în oală, ca să plece
acasă cu ele.
Deodată se ivi în sală fiul împăratului, îmbrăcat numai
în catifea şi-n mătăsuri. Când o văzu pe femeia aceea
frumoasă, cum stătea aşa, pironită-n uşă, o prinse de
mână şi vru s-o tragă-n joc. Dar ea se înspăimântă grozav
şi căută să-i scape din strânsoare, fiindcă-şi dăduse îndată
seama că fiul de crai nu era altul decât împăratul Cioc-deSturz, care-o peţise pe vremuri şi pe care ea îl batjocorise.
Dar împotrivirea nu-i ajuta la nimic, căci craiul o apucă
şi mai zdravăn şi o trase după el, în sala tronului. Atunci,
deodată, se rupse cureaua de care-i stăteau prinse cele
două ulcele şi ciorba se vărsă pe jos, împrăştiindu-se cât
colo…
Când văzură oaspeţii una ca asta, începură sa râdă cu
toţii până ce nu mai putură şi-i aruncară numai cuvinte
de batjocură. De ruşine, biata fată de împărat ar fi vrut
mai bine să intre-n pământ. Alergă spre uşă, ca să piară
cât mai degrabă din ochii lor, dar pe scară o ajunse din
urma cineva şi o aduse înapoi. Îl privi şi-şi dădu seama că
era tot împăratul Cioc-de-Sturz. Iar el îi grăi cu blândeţe:
― Nu te teme, că eu şi cântăreţul cu care ai stat în
coliba aceea micuţă suntem unul şi acelaşi om! De dragul
tău m-am prefăcut în cerşetor, iar călăreţul care ţi-a spart
oalele tot eu am fost. Şi toate astea le-am făcut ca să-ţi
înfrâng trufia şi să te pedepsesc pentru felul cum m-ai
batjocorit.
Atunci ea începu să plângă amarnic şi-i zise:
― Cât de nedreaptă am fost! Nu mă simt vrednică să-ţi
fiu soaţă!
Dar el căută s-o abată de la gândurile ei negre şi-i zise:
― Lasă, nu te mai omorî atât cu firea! Mângâie-te cu
gândul că zilele tale de suferinţă au trecut şi acum o să
facem o nuntă să se ducă vestea!
Şi cât ai bate din palme, se iviră slujnicele de o gătiră
cu cele mai minunate straie din câte s-au pomenit
vreodată. Veni apoi şi tatăl fetei, împăratul cel bătrân,
veniră şi curtenii şi-i urară cu toţii să aibă parte de noroc
la nunta ei cu împăratul Cioc-de-Sturz. Şi de-abia acum
pot să zic că se puseră pe chef… Rău îmi pare, zău, că nam nimerit şi noi pe acolo, că trebuie să se fi petrecut la
nunta asta de pomină, cum nu s-a mai petrecut nicăieri pe
lume!
Păzitoarea de gâşte
Trăia odată, demult de
tot, o mătuşică bătrânăbătrână care-şi ducea traiul
tocmai în creierii munţilor,
într-un loc necălcat de picior
omenesc. Ş-avea ea un bordei
şi un cârd de gâşte, iar locul
acela pustiu în care trăia era
înconjurat de o pădure
nemărginită.
Bătrânica însă nu şedea
numai acasă, ci în fiecare dimineaţă îşi lua cârja şi-o
pornea, şontâc-şontâc, în pădure. Acolo, in padure, se
apuca sa faca o mulţime de treburi, cum nu te-ai fi
aşteptat de la o femeie pe care o gârboviseră anii: aduna
iarba pentru gâşte, culegea poame sălbatice şi, încărcată
cu toată această povară, o pornea incetisor spre casă.
Cine ar fi văzut-o încărcată aşa şi-ar fi putut zice în
sinea lui c-o să cadă, doborâtă de greutate, dar bătrânica
era zdravănă şi ajungea in fiecare zi cu bine acasă. Şi dacă
se întâmpla să se întâlnească cu vreun drumeţ, îi spunea
cu blândeţe în glas:
― Bună ziua, cumetre dragă, frumoasă vreme mai e
astăzi! Da’ ce te uiţi aşa? Te miri cum de pot căra-n spate
atâta iarbă? Oare nu-i dat fiecăruia să-şi poarte povara-n
spinare?
Vezi însă că oamenilor nu le făcea plăcere s-o
întâlnească şi se fereau din calea ei, făcând un ocol. Şi
dacă se întâmpla ca vreun gospodar să treacă cu feciorul
lui pe lângă dânsa, odată îl vedeai că-i şopteşte băiatului
la ureche:
― Fereşte-te de baba asta, ai grija, că-i o vrăjitoare tare
vicleană!
Într-o dimineaţă se întâmplă să treacă prin acea pădure
un flăcău tare frumuşel. Şi-n timp ce mergea el aşa,
soarele strălucea în înalt, păsările cântau pe întrecute, şun vânticel răcoros adia prin frunziş.
S-ar spune că întreaga fire era la fel ca şi drumeţul,
plină de bucurie şi de voioşie. În drumul lui, feciorul nu
întâlnise picior de om când, deodată, numai ce-o văzu pe
bătrână stând în genunchi şi cosind iarba. Pesemne că
venise cam de multişor acolo, că şorţul îi era plin cu iarbă,
iar alături mai avea două coşuri cu mere şi pere pădureţe.
― Bine, mătuşică, da’ cum poţi să cari toate astea
singură? se miră flăcăul.
― Trebuie să le car, voinice dragă, răspunse ea.
Odraslele de bogătaşi n-au de ce să se ostenească aşa, da’
eu n-am încotro! Că ţăranul are o vorbă înţeleaptă: „Nu te
uita înapoi că ţi s-a strâmbat spinarea, că degeaba, te
uiţi!” Şi văzându-l că se opreşte, bătrânica adăugă: N-ai
vrea să mă ajuţi? Ai încă spinarea dreaptă cum e bradul şi
picioarele zdravene, aşa că n-are să-ţi fie greu. Şi nu te
teme, că coliba mi-e tare aproape, colo, în dosul muntelui.
Nu-ţi trebuie mult ca să ajungi la ea…
Flăcăului i se făcu milă de bătrânică şi-i spuse:
― Bine, mătuşică, o să-ţi duc eu povara! Nu-i vorba că-s
fiu de nobil, da’ uite c-o să-ţi arăt că ştiu să car la fel de
bine ca şi ţăranii…
― Dacă te încumeţi să-ncerci, atunci încearcă! ― spuse
bătrânica. Da’ să ştii că vreo oră de drum tot o să ai de
făcut. Da’ ce importanţă are asta pentru un voinic ca tine!
Şi să nu uiţi că trebuie să cari şi coşurile alea două, cu
mere şi cu pere…
Când auzi că-i vorba de-o oră de mers, flăcăul şovăi
oleacă, dar bătrânica nu-i mai dădu drumul, ci-i şi puse în
spinare legătura cu iarbă şi-n fiecare mână câte un coş.
― Vezi ce uşor e? zise ea.
― Ba nu e uşor deloc! răspunse flăcăul.
Şi se strâmbă de durere, că legătura era grea de parcă
ar fi avut în ea numai bolovani, iar merele şi perele
atârnau ca plumbul.
― Of, nu mai pot să suflu! se tângui el.
Flăcăul vru să-şi dea jos povara, dar bătrânica nici nu
vru să audă de aşa ceva.
― Ia te uită, zise ea batjocoritoare, domnişorul nu vrea
să care ceea ce eu, o femeie bătrână, am cărat de atâtea
ori! Să te lauzi văd că ştii, da’ când vine vorba de treabă
serioasă, vrei să dai bir cu fugiţii, hai? Ei, domnişorule, cu
mine nu-ţi merge! Ce mai stai pe gânduri? Întinde-o la
drum, că nu-ţi ia nimeni legătura din spinare!
Cât timp a fost drumul drept, flăcăul a purtat povara in
spate destul de bine, dar când au început să urce muntele
şi pietrişul li se rostogolea sub picioare la tot pasul, de
parcă ar fi fost însufleţit, puterile nu-l mai ajutară.
Sudoarea îi curgea gârlă pe frunte şi i se scurgea pe
spinare în broboane când calde, când reci.
― Mătuşică, mă simt sleit, nu mai pot! zise el. Lasă-mă
să mă odihnesc un pic, că de nu, am să cad din picioare!
― Nici prin gând nu-mi trece! spuse bătrânica. Când om
ajunge acasă, o să te odihneşti cât ai să pofteşti, da’ acum
porneşte-o la drum!
― Mătuşă, îmi pare că te cam întreci cu gluma! zise
feciorul de viţă aleasă. Şi, mâniat la culme, vru să zvârle
din spinare povara. Dar oricât se suci şi se răsuci, nu putu
să scape de ea…
În acest timp, bătrâna chicotea şi ţopăia, plină de
voioşie:
― Nu te mânia, dragă domnişorule, că te-ai roşit la faţă
ca o creastă de cocoş! Şi nu mai fi nici nerăbdător! Poartă-
n spinare legăturica şi când om ajunge acasă, o să-ţi dau
şi un bacşiş pe cinste!
Acum, flăcăul n-avea de ales şi fu nevoit să se supună.
Şi, târâş-grăpiş, o luă pe urma bătrânei, văicărindu-se la
tot pasul. Între timp, bătrânica părea că devine tot mai
sprintenă, iar povara flăcăului se făcea tot mai grea. Şi
deodată, când flăcăul nici nu se aştepta, baba făcu un salt
şi, ţuşti! sări pe legătura de fân şi se cocoţă în vârful ei. Ei,
dragilor, cât era de sfrijită, atârna mai greu decât cea mai
voinică femeie!
Flăcăului începură să-i tremure genunchii de-atâta
greutate, dar nu era chip să se oprească nici măcar cât săşi tragă sufletul… De îndată ce-l vedea că se opreşte,
bătrânica îl şi lovea peste picioare c-o joardă sau cu un
mănunchi de urzici. Urcă el muntele ca vai de el, şi tocmai
când simţea că-i sleit de oboseală şi c-o să pice jos,
ajunse, în sfârşit, la coliba bătrânei.
Când o zăriră pe bătrână, un cârd de gâşte îşi
desfăcură aripile şi, întinzându-şi gâturile, alergară s-o
întâmpine, gâgâind de zor. În urma lor, c-o nuieluşă în
mână, venea o cumătră mai în vârstă, înaltă şi lată-n
spate, cu o faţă urâtă ca moartea.
― Mamă, îi spuse ea bătrânei, nu cumva ai păţit ceva
de-ai întârziat atât de mult?
― N-am păţit nimic, fetiţa mea, răspunse bătrâna.
Dimpotrivă, domnul asta a fost atât de binevoitor şi mi-a
dus povara. Şi, închipuie-ţi, când m-am simţit obosită, ma luat şi pe mine-n cârcă! Şi aşa s-a făcut că drumul nu
mi s-a părut lung deloc, şi-am fost veseli, şi-am glumit tot
timpul.
Când îşi termină vorbele, bătrâna se dădu jos din
spinarea flăcăului. Apoi îi luă şi legătura din spate, şi
coşurile din mâini şi, privindu-l foarte prietenos, îi spuse:
― Acum, aşază-te pe banca asta din faţa uşii şi
odihneşte-te. Ţi-ai meritat pe deplin răsplata şi n-o să
întârzii să ţi-o dau. Apoi grăi către păzitoarea gâştelor: Dute în casă, fata mea, că nu se cade să rămâi singură cu un
tânăr! La urma urmelor, de ce să pui untdelemn peste foc?
Mai ştii că nu se îndrăgosteşte de tine?
Flăcăul luă seama la vorbele bătrânei, dar nu ştiu dacă
să plângă sau să râdă. „Aşa comoară, îşi spuse el în sinea
lui, chiar de-ar fi mai tânără cu vreo treizeci de anişori şi
tot nu mi-ar mişca inima!”
În acest timp, bătrâna îşi alinta şi-şi mângâia gâştele de
parcă ar fi fost copiii ei. Apoi, o chemă pe fiică-sa şi
intrară-n casă. Flăcăul se întinse pe bancă, la umbra unui
măr sălbatic, şi se uită în jur. Aerul era blând şi molcom şi
cât vedeai cu ochii se întindea o pajişte verde, plină cu
ghiocei, cimbrişor sălbatic şi zeci şi zeci de alte soiuri de
flori. Prin mijlocul grădinii curgea un pârâu limpede
precum cleştarul, în care se răsfrângeau razele soarelui, şi
pe undele lui se preumblau în sus şi-n jos gâştele albe.
„E foarte plăcut pe aici, se gândi el, da’ sunt atât de
trudit, că de-abia îmi ţin ochii deschişi! N-ar fi rău de-aş
aţipi un pic… Numai de n-ar veni un vânt să-mi spulbere
picioarele, că le simt moi şi uşoare ca iasca!”
Apoi, închise ochii şi adormi. Dormi el un pic şi numai
ce veni bătrâna să-l trezească. Şi, zgâlţâindu-l, îi spuse:
― Scoală-te, că aici nu mai poţi rămâne! Recunosc că
te-am făcut să-ţi scoţi oleacă sufletul pe urcuşul acela, dar
viaţa nu ţi-ai pierdut-o. Iar acum am să-ţi dau răsplata.
De bani sau de bunuri ştiu că n-ai nevoie, aşa că o să-ţi
dăruiesc cu totul altceva.
Şi zicând aceasta, îi întinse un sipeţel făurit dintr-un
singur smarald.
― Păstrează-l bine, adăuga ea, că o să-ţi aducă mult
noroc!
Flăcăul sări în sus de bucurie şi se simţi iarăşi în puteri
şi plin de voie bună. Şi după ce-i mulţumi bătrânei pentru
dar, o porni la drum, fără ca măcar să arunce o privire
către fata babei. Merse el ce merse, cale lungă, nu glumă,
şi-n urechi tot îi mai venea din depărtare gâgâitul vesel al
gâştelor.
Flăcăul fu nevoit să rătăcească vreme de trei zile prin
afundul acelui codru şi-n cele din urmă găsi un drumeag
care-l scoase afară din pădure. Merse el ce mai merse, dar
nu prea mult, şi ajunse într-o cetate mare. Şi cum nu
cunoştea pe nimeni, îl duseră în palatul împărătesc, să se
înfăţişeze măriilor-lor. Şi aşa se făcu de intră el în sala
tronului, unde împăratul şi împărăteasa şedeau pe jilţurile
domneşti, înconjuraţi de curteni. Flăcăul înaintă până-n
faţa tronului şi, lăsându-se pe un genunchi, scoase din
buzunar sipeţelul de smarald şi-l depuse la picioarele
împărătesei. Maria-sa îl rugă să se ridice, iar el îi întinse
sipeţelul.
Cum îl deschise şi privi în el, împărăteasa se prăbuşi la
pământ, fără simţire. Dacă văzu măria-sa una ca asta, pe
data porunci ca flăcăul să fie dus în temniţă. Dar chiar în
aceeaşi clipă împărăteasa deschise iarăşi ochii şi strigă să
i se dea drumul, că n-are nici o vină. Apoi, porunci ca
toată lumea să iasă afară, fiindcă are o vorbă de taină cu
flăcăul.
De îndată ce împărăteasa fu numai cu el, începu să
plângă amarnic şi-i spuse:
― La ce bun toate onorurile şi strălucirea care mă
înconjoară, dacă-n fiecare dimineaţă mă trezesc cu inima
grea şi plină de durere! Am avut trei fiice, iar cea mai
tânăra era atât de frumoasă, că toată lumea o privea ca pe
o minune nemaivăzută. Era albă ca zăpada, roşie ca mărul
pârguit, iar părul îi strălucea ca razele de soare. Când se
întâmpla să plângă, din ochi nu-i curgeau lacrimi, ci
numai mărgăritare şi nestemate. Şi ce crezi, când împlini
fata cincisprezece ani, împăratul trimise să le cheme pe
tustrele fetele să se înfăţişeze măriei-sale, de faţă cu toată
curtea. Ar fi trebuit să fii acolo, ca să fi văzut ce ochi au
căscat cu toţii când a intrat cea mai tânără: părea c-a
răsărit soarele! Şi împăratul grăi:
― Fiicele mele, nu ştiu când îmi va suna ceasul din
urmă şi de aia vreau să hotărăsc astăzi ce o să primească
fiecare dintre voi după moartea mea! Ştiu că toate mă
iubiţi, dar aceleia care mă iubeşte cel mai mult i se cuveni,
pe drept, partea cea mai însemnată a împărăţiei.
Atunci fiecare dintre fete îi spuse că ea îl iubeşte cel
mai mult.
― Prea vă pripiţi cu răspunsul! grăi împăratul. Nu s-ar
putea ca fiecare, pe rând, să-mi spună cum mă iubeşte?
După asta o să-mi dau seama singur care dintre voi
nutreşte faţă de mine cele mai alese sentimente.
Şi atunci spuse fata cea mare:
― Eu îl iubesc pe taica la fel ca pe zahărul cel mai
dulce!
Iar a doua zise aşa:
― Eu îl iubesc pe taica la fel ca pe rochia mea cea mai
frumoasă!
Vezi însă că mezina tăcea chitic.
Atunci măria-sa o întrebă:
― Da’ tu, copila mea dragă, ia spune-mi: cât de mult mă
iubeşti?
― Nu ştiu! răspunse fata. Dragostea ce ţi-o port n-o pot
asemui cu vreun lucru!
Dar împăratul nu se mulţumi cu răspunsul domniţei, ci
stărui ca fata să-i arate negreşit cât de mult îl iubea. Şintr-un sfârşit, ea spuse:
― Oricât de bună ar fi o mâncare, de nu-i sărată, nu-mi
face nicio plăcere s-o gust. Eu îl iubesc pe taica, aşa cum
iubesc sarea-n bucate!"
Când auzi împăratul vorbele fetei, se mânie foarte tare
şi spuse cu năduf:
― Dacă doar atât mă iubeşti, cât sarea, apoi tot cu sare
îţi va fi răsplătită şi dragostea!"
Apoi îşi împărţi împărăţia între cele două fete mai mari,
iar mezinei îi legă de spate un sac plin cu sare, şi o alungă
de la palat. Doi slujitori fură nevoiţi s-o însoţească până-n
adâncul unei păduri sălbatice. Ne-am rugat cu toţii de
măria-sa să se îndure şi s-o ierte, dar n-a fost chip să-l
îmblânzim.
Nici nu se poate descrie în cuvinte cât a mai plâns fata
când a fost obligată să ne părăsească… Şi tot drumul l-a
presărat cu mărgăritare câte i-au curs şiroaie din ochi.
Puţin după asta, împăratului i-a părut tare rău că şi-a
pedepsit fiica atât de crâncen, şi-a trimis slujitorii s-o
caute pe biata copilă în toată pădurea, dar nimeni n-a mai
putut s-o găsească. Când mă gândesc c-au sfişiat-o fiarele
sălbatice, nu mai ştiu ce să fac de mâhnire…
Câteodată mă mângâi cu nădejdea că mai e încă-n
viaţă, că s-a aciuat în vreo peşteră sau că a găsit adapost
la niscaiva oameni milostivi. Când am deschis sipetelul
dumitale de smarald şi-am găsit înăuntru un mărgăritar
aidoma acelora care curgeau din ochii fetei mele, nici nu-ţi
poţi da seama cât de mult mi s-a tulburat inima şi mi-a
sângerat! Parcă aş fi văzut-o iarăşi în faţă, vărsând lacrimi
amare că trebuie să plece! Spune-mi, cum ai ajuns în
stapânirea acestui sipeţel?
Flăcăul de viţă aleasă prinse a povesti în ce chip îl
primise de la batrâna ce trăia-n codrul de necuprins. Şi
mai adăugă că baba nu i s-a părut a fi o femeie
cumsecade, fiindcă se vedea din toate purtările ei că e o
vrăjitoare. Cât despre domniţă, nici nu-i fusese dat s-o
vadă şi nici nu auzise despre ea nimic!
După ce-şi termină flăcăul povestirea, împăratul şi
împărăteasa luară hotărârea să plece spre acel codru şi să
încerce să vorbească cu bătrâna. În sinea lor gândeau că
acolo unde a fost găsit mărgăritarul, vor putea afla veşti şi
despre fiica lor…
Acum, trebuie să vă spun că-n acest timp bătrâna
stătea în coliba ei şi torcea la roata de tors. Se întunecase
de-acum şi un vreasc, care abia mocnea în vatră,
împrăştia o lumină slabă.
Deodată, de afară se auzi o larmă mare: se întorceau
gâştele de la păscut şi scoteau gâgâiturile lor răguşite.
Puţin după aceea, intră-n casă şi fata şi-i dădu bineţe
maică-si. Bătrâna însă de-abia îi răspunse şi se mulţumi
să dea doar din cap de câteva ori.
Fata se aşeză lângă ea şi, luându-şi roata de tors,
începu să răsucească firul atât de sprinten, de parcă ar fi
fost în anii fragezi ai tinereţii. Stătură ele aşa cam vreo
două ceasuri bune, fără să scoată vreun cuvânt, şi-n
timpul ăsta numai cele două roţi de tors îşi vorbeau,
îngânându-se…
În cele din urmă, ceva se auzi foşnind pe la fereastra şi
doi ochi ca para se holbară înăuntru. Era o bufniţă
bătrână care strigă de trei ori: „uhu-huu!” Bătrâna ridică
privirea de la roata de tors şi apoi spuse:
― E timpul, fetiţo, să te duci să-ţi vezi de treburi!
Auzind-o, fata îşi lăsă lucrul şi ieşi afară. Încotro se
îndrepta oare? O luă peste câmp şi merse departe, tot mai
departe, până când ajunse într-o vale largă. Şi într-un
sfârşit, se opri la un izvor lângă care se înălţau trei stejari
bătrâni.
Între timp, luna ieşise din dosul muntelui, ca un disc
mare de foc, şi era atâta lumină, că puteai zări şi un ac.
Şi, ce să vezi, odată îşi scoase fata de pe faţă pielea cea
veştedă şi, aplecându-se la izvor, începu să se spele…
Când fu gata, muie şi pielea în apă şi apoi o întinse pe
iarbă, să se usuce şi să se albească la lumina lunii.
Ei, dragilor, cât de schimbată era acum fata! Aşa ceva
nu v-a fost vouă dat să vedeţi niciciodată! Când lăsă să-i
cadă coada de păr cenuşiu, odată se revarsă pe umeri un
par bălai ca razele de soare. Şi era atât de bogat părul
acesta nou, că o învălui toată, ca o mantie. Din el, doar
ochii i se mai vedeau, strălucitori ca stelele de pe cer şi
obrajii trandafirii, ca floarea de măr.
Vezi însă că fata cea frumoasă era tare mâhnită. Şi,
asezându-se pe marginea fântânii, începu să plângă amar.
Lacrimilei i se scurgea din ochi şi se rostogolea printre
valurile bogate de păr bălai, până picau la pământ…
Astfel şedea ea acolo, şi multă vreme ar fi rămas aşa,
adâncită-n mâhnirea ei, dacă în ramurile unui copac din
apropiere nu s-ar fi auzit trosnind ceva. Aşa o spaimă o
cuprinse pe fată că, tremurând ca frunza, o luă la goană
spre casă. Se nimeri că tocmai atunci bătrâna stătea-n
prag şi fata vru să-i povestească ceea ce i se întâmplase,
dar bătrâna râse uşurel şi-i spuse prietenos:
― Ştiu tot, fata mea!
Apoi o duse în odaie şi aprinse alt vreasc. Dar nu se
mai aşeză la roata de tors, ci scoase o mătură şi începu să
măture preşurile şi să frece duşumeaua c-o cârpă.
― Totul trebuie să fie curat ca lacrima şi-n cea mai
mare ordine! grăi ea către fată.
― Bine, mamă, vru să ştie fata, da’ de ce începi treaba
la o ora aşa de târzie? Ce-ai de gând?
― Da’ ce oră este? întrebă bătrâna.
― Nu-i încă miezul nopţii, răspunse fata, dar a trecut de
ora unsprezece.
― Oare nu te-ai gândit, continuă bătrâna, că se
împlinesc trei ani de când ai venit la mine? A trecut timpul
cât ţi-a fost îngăduit să stai aici şi de-acum nu mai putem
rămâne împreună.
Când o auzi ce spune, fata se înspăimântă grozav şi
începu să se văicărească:
― Vai, dragă mamă, vrei să mă izgoneşti? Unde să mă
duc? Că doar n-am nici patrie, nici prieteni spre care să
mă îndrept! Am făcut mereu tot ce mi-ai cerut şi niciodată
n-ai fost nemulţumită de mine. Nu mă izgoni de-aici!
Vezi însă că bătrâna nu vru să-i dezvăluie fetei ce o
aştepta…
― Eu mai rămân aici o vreme, îi spuse ea fetei, da’,
când o fi să plec, trebuie să las casa curată… Şi-acum, nu
mă mai bodogăni, că mă încurci la lucru! Iar în privinţa ta,
fii fără nici o grijă, o să găseşti un acoperiş sub care să te
poţi adăposti, şi-o să fii mulţumită cu simbria pe care ţi-o
vor da.
― Atunci spune-mi numai ce s-a întâmplat! stărui mai
departe fata.
― Un singur lucru îţi spun: să nu mă mai stinghereşti
de la treabă! Hai, încetează odată cu întrebările şi du-te în
odaia ta! Ia-ţi pielea cea veştedă de pe obraz şi îmbracă-ţi
rochia de mătase pe care-o purtai când ai venit aici. Şiapoi rămâi în camera ta şi aşteaptă până ce te-oi chema!
Şi-acum, dragilor, să ne întoarcem iarăşi la împăratul şi
împărăteasa care au plecat, împreuna cu flăcăul de viţă
aleasă, s-o caute pe bătrâna ce-şi ducea viaţa-n
pustietatea aceea necălcată de picior omenesc.
Au mers ei ce-au mers, cale lungă, nu şagă, şi-n timpul
nopţii s-a întâmplat ca flacăul să se rătăcească de ceilalţi
şi să pornească singur mai departe. În ziua următoare, i se
păru că se află pe drumul cel bun şi merse fără
întrerupere, până ce se întunecă. Apoi se urcă într-un
copac şi se gândi să-şi petreacă noaptea acolo, fiindcă îi
era teamă să nu se rătăcească şi mai rău, dacă o merge pe
beznă.
Între timp, apăru şi luna şi începu să-şi arunce razele
pe pământ. Şi-n lumina aceea numai ce zări o făptură,
coborând dinspre munte. N-avea în mână nici o nuieluşă,
dar, din toată înfăţişarea ei, flăcăul îşi dădu repede seama
că era păzitoarea de gâşte pe care o văzuse în coliba
bătrânei.
― Heeii! Heeiii! strigă el. Uite-o că vine încoace! Pe legea
mea, dacă pun mâna pe una din vrăjitoare, n-o să-mi
scape nici cealaltă…
Dar nu mică îi fu mirarea când o văzu cum se apropie
de izvor şi-şi smulge pielea cea veştedă de pe faţă şi începe
să se spele. Şi cum i se mai revărsa pe umeri părul de aur!
Şi era atât de frumoasă, ca nimeni alta pe lume!
Flăcăul abia îndrăznea să răsufle, ca nu cumva fata să
ia seama că e cineva prin apropiere. Şi ca s-o poată privi
mai bine, îşi lungi gâtul printre frunzare şi-şi bucură ochii
cu priveliştea aceea nemaivăzută. Dar fie că se aplecase
prea mult, fie că alta fu pricina, craca pe care sta el trosni
deodată şi-n aceeaşi clipă fata îşi puse din nou pe faţă
pielea cea veştedă şi fugi de acolo ca o căprioară.
Şi cum se acoperise şi luna cu un nor, se lăsă deodată
bezna, fata se făcu nevăzută, de parcă o înghiţise noaptea.
De îndată ce n-o mai zări, flăcăul se dădu jos din copac şi
alerga după ea cât îl ţineau picioarele. Alergă el ce alergă şi
deodata i se păru că desluşeşte prin întuneric două făpturi
care înaintau prin valea aceea. Erau împăratul şi
împărăteasa, care zărisera de departe lumina de la coliba
bătrânei şi se îndreptau într-acolo.
Flăcăul le povesti ceea ce văzuse la izvor, iar măriile-lor
nu se mai îndoiră câtuşi de puţin că era vorba despre fiica
lor cea pierdută. Şi, cu inima plină de bucurie şi de
încredere, purceseră mai departe şi în curând ajunseră la
căscioară. Ceea ce văzură mai întâi fu cârdul de gâşte care
dormeau nemişcate de jur-împrejurul colibei, cu capul
ascuns între pene…
Se uitară ei înăuntru, pe fereastră, şi-o văzură pe
bătrână torcând liniştită. Dădea din cap toată vremea,
cum fac bătrânii, şi-şi vedea de lucrul ei, fără să arunce o
privire nici în dreapta, nici în stânga. În odaie era atât de
curat, de parcă ar fi locuit în ea nişte spiriduşi care naveau pic de colb pe încălţări… Pe fiica lor însă n-o văzură!
Cătară ei o vreme la toate astea, dar, în cele din urmă, îşi
luară inima-n dinţi şi bătură uşurel în geam. Bătrâna
părea că-i aşteaptă şi, sculându-se în picioare, le strigă
foarte prietenoasă:
― Intraţi înăuntru, că eu vă cunosc!
După ce păşiră în odaie, bătrâna le spuse:
― N-ar fi trebuit să bateţi un drum atât de lung, de naţi fi izgonit-o acum trei ani, pe nedrept, pe fiica voastră,
care e atât de bună şi de drăgălaşă! Nu-i vorba că ea n-a
pătimit cu nimic, că-n aceşti trei ani de zile a păzit doar
gâştele şi inima ei neprihanită n-a fost întinată de nici un
rău. Dar voi aţi fost pedepsiţi îndeajuns şi aţi trăit tot
timpul numai cu spaima că v-a pierit copila.
Apoi se duse la uşa celeilalte odăi şi strigă:
― Vino încoace, fetiţa mea!
Deodată se deschise usa şi domniţa apăru în veşmintele
ei de mătase, cu părul de aur revărsându-i-se pe umeri şi
cu ochii strălucitori, de parcă ar fi fost o zână… Ea se
îndreptă către părinţii ei şi, luându-i de după gât, îi copleşi
de sărutări. Şi nu se putură stăpâni să nu verse lacrimi
tuspatru, că şi flăcăul era lângă ei. Când dădu cu ochii de
el, fata se roşi toată ca un mac şi nici ea nu ştiu de ce
anume.
Deodata împăratul spuse:
― Copila mea dragă, împărăţia am împărţit-o celor două
surori ale tale, aşa c-aş voi să ştiu ce-ţi doreşte inima, ca
să-ţi dau din celelalte avuţii pe care le am!
― Fata n-are nevoie de nimic, zise bătrâna, că-i
dăruiesc toate lacrimile pe care le-a vărsat din pricina
voastră şi toate sunt mai curate şi mai frumoase decât
mărgăritarele care se găsesc în apele mărilor şi au mai
mult preţ decât toată împărăţia măriei-tale! Iar ca răsplată
pentru munca ei din aceşti trei ani, îi dăruiesc căşcioara
mea.
După ce rosti aceste cuvinte, bătrâna se făcu nevăzută.
Şi numai ce prinseră zidurile să trosnească şi când se
uitară, căşcioara se prefăcuse într-un palat măreţ, şi-n
sala cea mare era întinsă o masă împărătească, şi-o droaie
de slujitori alergau de colo-colo, cu tăvile încărcate de
bunătăţuri…
Apoi domniţa cea frumoasă s-a măritat cu flăcăul acela
de viţă aleasă şi s-au statornicit la palat. Acolo au trăit în
fericire şi bună înţelegere, până la adânci bătrâneţi. Acum,
nu sunt sigur de tot, da’ cred că gâştele cele albe ca
zăpada, care trăiau pe lângă căscioară, nu erau de fapt
gâşte adevărate, ci fete…
Şi nimeni nu trebuie să-i ia în nume de rău bătrânei că
le adusese la ea să le ocrotească şi să le scape de urgia
unui blestem. Acum, când se risipise vraja, îşi luaseră şi
ele înfăţişarea omenească şi rămaseră pe lângă domniţa
cea tânără ca s-o slujească cu credinţă.
Da’ ceea ce ştiu fără tăgadă e că bătrânica nu era o
vrăjitoare, cum credea lumea, ci o femeie înţeleaptă şi
pricepută, care făcea numai bine. Şi se vede că tot ea
fusese cea care, încă din leagăn, îi dăruise domniţei darul
de a vărsa mărgăritare în loc de lacrimi.
Pomul cu merele de aur
A fost odată o femeie şi
femeia asta avea trei fete. Pe
cea mare o chema Un-ochi,
pentru că avea un singur ochi
şi era aşezat ochiul acesta
tocmai în mijlocul frunţii; pe
cea mijlocie o chema Doi-ochi,
pentru că avea doi ochi, iar pe
cea mai mică, Trei-ochi, cel deal treilea fiind aşezat tot în
mijlocul frunţii. Şi fiindcă Doiochi nu se deosebea la înfăţişare de ceilalţi oameni,
surorile şi maică-sa nu o puteau suferi şi mereu o ocărau:
― Tu, cu cei doi ochi ai tăi, parcă eşti mai pricopsită
decât lumea de rând?! Se vede cât de colo că nu faci parte
din neamul nostru!
O ţineau numai în zdrenţe pe biata fată şi nu-i dădeau
să mănânce decât resturile care cădeau de la masa lor. Şi
ori de câte ori le răsărea în cale, săreau la ea s-o
îmbrâncească şi-i amărau viaţa la orice prilej.
Şi prilejuri d-astea, slavă Domnului, găseau destule!
Într-una din zile, trebuind să meargă cu capra la păscut,
Doi-ochi rămase tare flămândă, căci duşmancele de surori
îi puseseră-n traistă mâncare pe sponci. Şi fiindcă o
chinuia grozav foamea, se aşeză la o margine de drum şi
începu a plânge. Şi plânse, şi plânse, până ce se adunară
din lacrimile ei două pârâiaşe. Cum se tânguia ea aşa,
numai ce ridică o dată capul din pământ şi ce-i văzură
ochii? Lângă dânsa stătea o femeie, care o întrebă cu
blândeţe:
― Doi-ochi, de ce plângi aşa de amarnic? Şi Doi-ochi
răspunse suspinând:
― Cum să nu plâng dacă maică-mea şi surorile mele mă
prigonesc fără încetare? Din pricină că am doi ochi, ca
toată lumea, mă azvârlă dintr-un colţ într-altul, mă
îmbracă numai în zdrenţe şi-mi dau să mănânc doar
firimiturile rămase de la masa lor. Ştii, azi mi-au dat atât
de puţină mâncare, că sunt moartă de foame!
Atunci femeia, care, pasămite, era o zână, grai:
― Dacă doar asta ţi-e durerea, şterge-ţi lacrimile şi nu
mai plânge, că o să te-nvăţ eu cum să-ţi potoleşti foamea.
Uite, n-ai decât să-i spui caprei:
Capră, behăie,
Masă, pune-te!
Şi-o masă rânduită cu tot dichisul o să ţi se pună
dinainte, încărcată cu cele mai alese bucate şi-o să poţi
mânca după pofta inimii. Iar după ce te-oi sătura, spune-i
doar atât caprei:
Capră, behăie,
Masă, ridică-te!
Şi masa o să dispară ca şi cum n-ar fi fost.
După ce grăi aceste cuvinte, zâna îşi văzu de drum.
Rămasă singură, Doi-ochi gândi în sinea ei: „N-am încotro;
prea sunt lihnită de foame ca să încerc altă dată ce m-a
povăţuit. Mai ştii, poate că cele spuse de femeia aceea se
vor dovedi adevărate”.
Şi strigă către capră:
Capră, behăie,
Masă, pune-te!
N-apucă bine să sfârşească ce-avea de zis şi numai ce i
se puse dinainte o masă aşternută cu o faţă albă ca
zăpada; iar pe masă, rânduite cum se cuvenea, o farfurie,
un cuţit, o furculiţă şi o lingură, toate numai din argint.
Cât despre mâncărurile care se înşirau pe masă, ce să vă
mai spun, erau dintre cele mai alese şi abureau de parcă
ar fi fost luate chiar atunci de pe vatră.
Fata mâncă din toate cu poftă, căci flămânzise de
ajuns. După ce se sătură de-a binelea, grăi către capră,
aşa cum o învăţase zâna:
Capră, behăie,
Masă, ridică-te!
Şi masa dispăru pe dată ca şi cum n-ar fi fost.
„Ăsta-i un lucru minunat! gândi Doi-ochi. De-acuma sa sfârşit cu foamea!”
Şi biata fată era veselă şi zburda de fericire.
Seara, când se întoarse cu capra de la păşune, găsi pe
masă, într-o străchioară de pământ, bruma de mâncare pe
care i-o lăsaseră surorile cele haine. Dar Doi-ochi nici nu
se atinse de ea.
A doua zi porni din nou cu capra la păscut şi la
înapoiere lăsă neatinse în strachină firimiturile pe care i le
puseseră surorile.
Prima şi a doua oară surorile nu observară nimic. Dar
cum mâncarea rămânea mereu neatinsă în strachină, greu
nu le fu să bage de seamă asta. Se minunară ele de aşa
treabă şi începură a-şi destăinui gândurile:
― Cu Doi-ochi nu-i lucru curat. Înainte venea să se
plângă că nu-i ajunge cât îi dădeam şi mânca de nu mai
rămânea nici o picătură, iar acuma nu se mai atinge de
nimic. Pesemne c-a găsit vreun alt mijloc ca să-şi
astâmpere foamea.
Ca să afle adevărul, hotărâră ca Un-ochi s-o însoţească
pe Doi-ochi când s-o duce a doua zi cu capra la păşune.
Nu era treabă uşoară, căci trebuia să bage bine de seamă
ce se petrece acolo, dacă nu cumva vreun străin îi aduce
de mâncare fetei.
A doua zi, când Doi-ochi fu gata s-o pornească la câmp,
Un-ochi se apropie de dânsa şi-i spuse:
― Azi merg şi eu cu tine! Vreau să văd dacă păzeşti
capra bine şi dacă o hrăneşti aşa cum se cuvine.
Dar Doi-ochi ghici îndată cam ce fel de gânduri nutrea
Un-ochi, că venea numai ca s-o iscodească. Mână capra pe
unde era iarba mai înaltă şi mai grasă şi o lăsă să pască în
voie. Apoi spuse către Un-ochi:
― Hai să ne aşezăm puţintel pe iarbă! Ştiu un cântec, o
minune… N-ai vrea să-l auzi?
Un-ochi se învoi bucuroasă, căci drumul cel lung, pe
arşiţa soarelui, o cam obosise. Se lăsă uşurel în iarbă şi
Doi-ochi începu să-i cânte la ureche:
Un-ochi, eşti trează, oare?
Un-ochi, dormi, oare?
Cântă ea aşa, într-una, până ce Un-ochi închise ochiul
şi adormi. Dacă văzu fata că soru-sa dormea buştean, nu
se mai temu c-ar putea să vadă ce se întâmplă. Chemă
deci capra şi-i spuse:
Capră, behăie,
Masă, pune-te!
Şi se aşeză dinaintea mesei, de mâncă şi bău până ce
se sătură. Apoi strigă din nou:
Capră, behăie,
Masă, ridică-te!
Şi masa dispăru pe dată ca şi cum n-ar fi fost. Spre
seară o trezi pe Un-ochi din somn şi-o cam luă în râs:
― Ei, surioară, parcă ziceai că vrei să îngrijeşti de capră
şi, când colo, ai tras tot timpul la aghioase, de m-ai
speriat! Dacă nu eram eu aici, cine ştie pe unde s-ar fi
rătăcit hoinara asta! Şi ar fi trebuit s-o cauţi în toată
lumea… Da’ acu’ scoală, că-i timpul s-o pornim spre casă!
Au ajuns ele acasă şi Doi-ochi nu s-a atins de strachina
ei; iar Un-ochi stătea ca mută şi nu-i putu povesti de fel
maică-sii din ce pricină capsomana de Doi-ochi nu voia să
ia măcar o îmbucătură.
― M-a prins somnul pe câmp şi-am adormit, aşa că nu
ştiu, cercă Un-ochi să se dezvinovăţească.
A doua zi, baba o chemă pe Trei-ochi şi-i spuse:
― Azi o să mergi tu la păşune împreună cu Doi-ochi.
Da’ vezi de bagă bine de seamă tot ce se petrece pe acolo,
că nu se poate să nu fie cineva care-i aduce pe ascuns de
mâncat şi de băut.
Trei-ochi o căută pe soru-sa şi-i spuse:
― Mâine o să merg cu tine şi eu; vreau să văd dacă
îngrijeşti bine capra şi dacă o hrăneşti aşa cum se cuvine.
Dar fata pricepu ce gânduri nutrea Trei-ochi, că venea
numai ca s-o iscodească. Mână capra pe unde era iarba
mai înaltă şi mai grasă şi apoi grăi către soru-sa:
― Hai să ne aşezăm puţintel pe iarbă! Ştiu eu un
cântec, o minune! N-ai vrea să-l auzi?
Trei-ochi se învoi şi ea bucuroasă, căci drumul cel lung,
pe arşiţa soarelui, o cam moleşise. Se lăsă uşurel în iarbă
şi Doi-ochi începu să-i cânte la ureche:
Trei-ochi, eşti trează, oare?
Dar în loc să continue cântecul:
Trei-ochi, dormi, oare?
Cântă din neatenţie:
Doi-ochi, dormi, oare?
Şi cântă aşa, mereu:
Trei-ochi, eşti trează, oare?
Doi-ochi, dormi, oare?
Şi începu s-o cuprindă somnul pe Trei-ochi, până când
cei doi ochi îi adormiră de-a binelea; dar cel de-al treilea,
pe care cântecul nu-l putuse vrăji, rămase treaz. Dar cum
era vicleană, Trei-ochi închise şi ochiul al treilea, ca să
pară că-i şi el cuprins de somn.
Din când în când însă trăgea câte-o ocheadă şi prindea
cu privirea tot ce se petrecea în jur. Iar Doi-ochi, fiind
încredinţată că Trei-ochi doarme în lege, strigă:
Capră, behăie,
Masă, pune-te!
Şi după ce mâncă şi bău după pofta inimii, porunci
mesei să dispară, cu tot ce avea pe dânsa:
Capră, behăie,
Masă, ridică-te!
Dar vezi că Trei-ochi văzuse totul, hoţomana… Către
seară, Doi-ochi se apropie de locul unde dormea soru-sa
şi, trezind-o, o cam luă în râs:
― Ei, surioară, da’ ştii c-ai dormit, nu glumă! Straşnic
te mai pricepi să paşti capra! Hai, scoală, că-i timpul s-o
pornim spre casă!
Ajunseră ele acasă şi Doi-ochi iar lăsă mâncarea
neatinsă în strachină. Dar de data asta nu-i mai merse,
căci Trei-ochi îi dezvălui mamă-sii totul:
― Acum am aflat de ce nu vrea fudula asta să se mai
atingă de mâncarea noastră! Pe câmp, cum îi spune
caprei:
Capră, behăie,
Masă, pune-te!
Cât ai clipi, i se şi aşterne dinainte o masă încărcată cu
tot felul de mâncări alese, dar ştii, nişte bunătăţi din care
nu ne-am ospătat noi niciodată! Şi după ce se satură,
numai ce-o auzi că spune:
Capră, behăie,
Masă, ridică-te!
Şi masa dispare de parcă nici n-ar fi fost. Le-am văzut
pe toate astea cum te văd şi cum mă vezi. Nu-i vorbă, a
încercat ea să mă adoarmă cu cântecul ei, dar noroc că
ochiul din frunte mi-a rămas treaz.
Auzind cele ce-i spune Trei-ochi, scorpia de babă se
umplu de fiere şi strigă:
― Cum, golanca asta să mănânce mai bine decât noi?!
Lasă, c-o să-i treacă ei pofta!
Se repezi furioasă în bucătărie, apucă un cuţit şi-l
înfipse în inima caprei, astfel că nevinovatul dobitoc îşi
dădu pe loc duhul.
Când Doi-ochi văzu capra ţeapănă şi fără suflare, o
cuprinse jalea şi, nemairăbdând să stea în casă, o porni în
neştire pe câmp. După ce obosi de atâta umblet, se aşeză
la o margine de drum şi începu să plângă cu lacrimi
amare. Şi deodată, zâna fu din nou lângă ea şi-o întrebă
cu blândeţe:
― Doi-ochi, de ce plângi iarăşi?
― Cum să nu plâng, suspină Doi-ochi, dacă mama mi-a
omorât capra? În fiecare zi o rugam frumos, aşa cum mă
învăţaseşi matale, şi-mi aşternea numai bunătăţi pe masă,
de mâncam pe îndestulate. Dar acu’, totul s-a sfârşit: iar o
să rabd de foame şi-or să mă năpădească necazurile!
Zâna însă o îmbărbătă:
― Nu te necăji, Doi-ochi, ci mai bine ascultă de sfatul
pe care ţi-l dau, că e un sfat bun. Roagă-te de surorile tale
să-ţi dea măruntaiele caprei şi, de cum le-oi avea,
îngroapă-le în pământ, dinaintea uşii. De-i face aşa cum îţi
spun, n-o să-ţi pară rău.
Şi pieri parcă luată de vânt.
Doi-ochi alergă îndată acasă şi le rugă pe cele două
surori:
― Dragi surioare, daţi-mi şi mie ceva de la capră. Că
doar nu cer cine ştie ce, şi m-aş mulţumi şi cu
măruntaiele.
Surorile se porniră pe râs:
― Dacă e vorba numai de-atâta, ia-le!
Doi-ochi luă măruntaiele şi când se lăsă noaptea le
îngropă pe ascuns dinaintea uşii, aşa cum o povăţuise
zâna.
A doua zi când se treziră cu toatele şi dădură să iasă pe
uşă, ce să vezi? Drept în faţa lor se înălţa o minunăţie de
pom, cu frunzele de argint şi încărcat cu poame de aur! Şi
era mărul ăsta aşa de frumos, că nu cred să-i fi găsit
pereche pe lume. Fetele căscau ochii de mirare şi se
minunau cum de-a putut creşte peste noapte un
asemenea pom. Dar Doi-ochi pricepu că mărul răsărise
din măruntaiele caprei, căci el crescuse tocmai pe locul
unde ea le îngropase.
După ce li se mai potoli mirarea, baba o îndemnă pe
Un-ochi:
― Urcă-te în pom, fata mea, şi culege nişte mere! Unochi se urcă în pom, dar cum dădea să apuce un măr de
aur, crengile îi scăpau din mâini de parcă le-ar fi gonit
vreun duh. Încercă ea de mai multe ori, dar de fiecare dată
păţea la fel. Şi deşi se căznise din răsputeri şi se
înverşunase, nu putu culege nici un măr.
Văzând că Un-ochi se trudeşte degeaba, maică-sa o
strigă pe fata cea mijlocie:
― Trei-ochi, ia urcă-te tu în pom, că soru-ta nu-i bună
de nimic! Cu cei trei ochi ai tăi o să vezi mai bine merele
decât Un-ochi.
Un-ochi se dădu jos din pom şi se urcă soru-sa. Dar
nici ea nu se dovedi mai îndemânatică. De-ar fi stat printre
crengi o veşnicie, tot n-ar fi reuşit să apuce un măr, că de
îndată ce întindea mâna merele se dădeau la o parte.
Până la urmă, baba îşi pierdu răbdarea şi, cum era
supărată foc, se urcă şi ea în pom. Dar o păţi la fel ca şi
cele două fiice ale sale: când credea c-a pus mâna pe-un
măr, mărul numai ce-i scăpa printre degete, de rămânea
cu mâinile-n gol… Şi aşa se făcu că n-a putut culege nici
unul…
Atunci Doi-ochi spuse:
― Ia să încerc şi eu, poate c-oi izbuti. Dar surorile o
înfruntară:
― Te-ai găsit tocmai tu! Ce ispravă ai putea face cu ăi
doi ochi ai tăi?
Fata nu luă însă seama la vorbele lor şi se urcă în pom.
Şi de cum ajunse sus, merele de aur nu se mai traseră
îndărăt, ci-i veneau la îndemână, numai bine să le
culeagă. Şi aşa adună Doi-ochi o poală plină. Maică-sa i le
luă îndată şi se înfurie la gândul că numai nevolnica de
Doi-ochi izbutise să culeagă merele, în timp ce ea şi cele
două fiice ale sale nu putuseră face nici o ispravă. Şi-n loc
să-i mulţumească cu toatele, prinseră şi mai mare ură pe
dânsa şi începură a o prigoni şi mai mult.
Într-o zi, cum stăteau tustrele în jurul pomului, se
întâmplă să treacă pe-acolo călare un tânăr ce părea a fi
de neam. Zărindu-l de departe, cele două surori strigară:
― Doi-ochi, ascunde-te repede, să nu ne faci cumva
casa de ocară!
Şi apucând în grabă un butoi gol ce se afla lângă pom,
îl răsturnară peste Doi-ochi şi mai tupilară sub el şi
merele de aur pe care tocmai le culesese fata.
Călăreţul se apropie de poarta şi ce să vă spun! Era un
voinic de flăcău, tare mândru la chip! Opri calul şi, parca
fermecat, rămase cu ochii aţintiţi la minunăţia de pom cu
frunzele de argint şi poame de aur.
― Al cui o fi pomul ăsta nemaivăzut? întrebă el pe cele
două surori. Că de mi-ar dărui şi mie o creangă, i-aş da
orice mi-ar cere în schimb. Cele două surori îl încredinţară
că pomul e al lor şi se arătară bucuroase să-i poată
îndeplini dorinţa. Dar oricât se străduiră să rupă o
creangă, totul fu zadarnic: crengile cu poame se trăgeau
tot mereu înapoi, de nu fu chip să apuce nici una din ele
barem o crenguţă.
Atunci flăcăul le zise:
― Mare minune şi asta! V-aţi lăudat c-ar fi pomul
vostru şi, când colo, nu sunteţi în stare să rupeţi măcar o
creangă din el!
Dar ele nu şi nu, o ţineau întruna că pomul ar fi al lor.
Doi-ochi auzise totul şi, înciudată că surorile ei nu
spuneau adevărul, ridică butoiul şi dădu drumul la câteva
mere, care se opriră tocmai la picioarele flăcăului. Când le
văzu, rămase cu ochii la ele, uimit, şi întrebă de unde
veneau merele. Şi cum n-avură încotro, surorile trebuiră
să mărturisească, spăşite, că mai au o soră, dar că pe sora
asta a lor nu o puteau lăsa să se înfăţişeze dinaintea
flăcăului, căci nu avea decât doi ochi, ca toţi oamenii de
rând… Călăreţul nu luă seamă la vorbele lor şi, cum voia
s-o vadă, strigă:
― Doi-ochi, unde eşti? Ia vino încoace!
Atunci Doi-ochi ieşi fără teamă de sub butoi şi
călăreţul, fermecat de-o asemenea frumuseţe
nepământeană, îi vorbi cu toată căldura:
― Îmi spune inima că tu ai să poţi rupe o creangă din
pom!
― De bună seamă c-am să pot, răspunse Doi-ochi, că
doar e pomul meu.
Se urcă în pom şi fără nici un pic de osteneală rupse o
creangă cu frunze subţirele de argint şi poame de aur şi-o
întinse flăcăului.
― Cu ce te-aş putea răsplăti? întrebă el.
― Vai de mine, sărmana! De dimineaţa şi până seara
trebuie să rabd de foame şi de sete şi-mi duc viaţa numai
în amar şi suferinţă. De te-ai îndura să mă iei cu tine şi să
mă mântui de chinul acesta, altceva nu mi-ar mai trebui!
Flăcăul se aplecă spre ea şi, ridicând-o uşurel, ca pe-o
dulce povară, o aşeză lângă el pe şa şi-o aduse acasă, la
palatul lui. Acolo porunci să i se dea cele mai frumoase
veşminte şi să fie ospătată după pofta inimii. Şi fiindcă o
îndrăgise nespus, o luă de nevastă. Şi prăznuiră o nuntă
cu mare alai şi veselie.
Dacă văzură surorile că flăcăul cel frumos o ia pe Doiochi cu el, începură s-o pizmuiască şi mai mult pentru
norocul care dăduse peste ea.
Dar de la o vreme parcă începu să li se ogoiască
inima… Şi prinseră a gândi ele în sinea lor: „Barem tot e
bine că ne-a rămas un lucru de preţ; pomul cel minunat e
aici şi, cu toate că niciodată n-o să-i putem culege roadele,
o să i se ducă faima atât de departe, că o mulţime de
oameni, de prin toate colţurile lumii, vor veni să-l
privească şi să-l laude! Şi, cine ştie, poate c-o să ne surâdă
iar norocul!” Dar şi această speranţă se spulberă ca un
vis. A doua zi dimineaţă, ia pomul de unde nu-i! Pierise ca
fumul… Şi o dată cu el pierise şi nădejdea… Şi chiar în
aceeaşi zi, privind pe fereastră, Doi-ochi văzu minunăţia
de pom cu frunzele de argint în faţa iatacului ei… Ce alta
ar fi putut să-i bucure mai mult sufletul?! Pomul îşi
urmase stăpâna.
Trăi Doi-ochi ani mulţi, în bucurie şi fericire, şi aproape
că uitase câte avusese de pătimit de pe urma celor două
surori haine. Dar iată că într-o bună zi două femei
sărmane bătură la poarta castelului, cerând de pomană. Şi
privindu-le mai cu luare-aminte, Doi-ochi recunoscu în
cele două cerşetoare pe surorile ei. Sărăciseră într-atât, că
ajunseseră să meargă din poartă-n poartă, cerând să fie
miluite măcar c-un codru de pâine.
Doi-ochi le primi cu bucurie şi se îngriji ca de acum
încolo să nu mai ducă lipsă de nimic. Iar cele două surori
haine, văzând atâta bunătate din partea ei, se căiră
amarnic pentru răul pe care i-l făcuseră în tinereţe.
Regina albinelor
Au fost odata doi feciori de
împărat, care au pornit să-şi
încerce norocul prin lume, şi
feciorii ăştia au ajuns să ducă
o viaţă atât de ticăloasă şi
deşartă, că n-au mai avut
îndrăzneala să calce pragul
casei părinteşti.
Şi cum trecuse vreme, nu
glumă, şi nu venise nici o veste de la ei, fratele lor mai mic,
pe care-l poreclisera Prostilă, plecă în căutarea lor. Dar
când dădu în sfârşit de fraţii săi, aceştia începură să-şi
bată joc de dânsul:
― Auzi, prostănacul, să creadă c-o să poată răzbi prin
lume, când noi, mai isteţi decât el, n-am prea făcut ispravă
mare!
Totuşi porniră la drum câteştrei şi, tot mergând ei aşa,
iată că dădură peste un muşuroi de furnici. Cei doi fraţi
mai vârstnici voiră pe dată să-l surpe şi să-l răscolească,
pentru a vedea cum micile făpturi o vor lua la goană
înspăimântate de moarte. Dar Prostilă îi opri, strigându-le:
― Lăsaţi gângăniile în pace! N-o să îngădui să le
tulburaţi liniştea!
Porniră ei mai departe şi, dupa un cot de deal, dădură
peste un lac, pe luciul căruia înotau o mulţime de raţe. Cei
doi fraţi mai mari se repeziră să prindă câteva, că tare ar fi
avut poftă să le frigă. Dar Prostilă se împotrivi şi de data
asta:
― Lăsaţi zburătoarele în pace! N-o să îngădui să le
ucideţi!
Merseră ei mai departe şi, într-o bună zi, numai că
nimeriră lângă un roi de albine, aflat într-o scorbură de
copac. Şi avea roiul acesta atâta miere, că se prelingea pe
trunchi, de-ai fi zis că este un izvoraş… Cei doi fraţi mai
mari îşi puseră în gând să dea foc copacului şi să înăbuşe
albinele, ca să poată lua mierea. Dar Prostilă se împotrivi
cu şi mai multă tărie:
― Lăsaţi albinele în pace! N-o să îngădui să le daţi foc!
În cele din urmă, cei trei fraţi dădură peste un palat, şi
avea palatul ăsta grajduri, câte n-ai fi găsit nici în zece
palate împărăteşti. Şi-n ele se aflau o mulţime de cai, toţi
de piatră. Cât despre oameni, nu se zărea unul pe nicăieri.
Străbătură ei toate sălile palatului şi într-un sfârşit se
pomeniră în dreptul unei uşi zăvorâte cu trei lacăte.
Şi avea uşa asta o ferestruică, tăiată taman la mijloc.
Cei trei caţără prin ea şi ce crezi că le fu dat să vadă: în
fundul unei camere se afla un moşneag care stătea aplecat
deasupra unei mese! Strigară la el o dată, strigară a doua
oară, dar moşneagul nu-i auzi. Mai strigară a treia oara, şi
abia atunci se trezi moşul, descuie lacătele şi se ivi în
prag… Şi fără să spună o vorbă, îi pofti să se aşeze la
masa încărcată cu fel şi fel de bunătăţi. După ce mâncară
şi băură după pofta inimii, moşneagul îi duse în câte un
iatac, ca să se odihnească.
A doua zi, bătrânul intră în odaia celui mai mare dintre
fraţi şi, făcându-i semn să-l urmeze, îl duse până în
dreptul unei mese de piatră. Pe masa asta se aflau scrise
trei încercări care, de-ar fi fost dezlegate, ar fi avut darul
să smulgă palatul de sub puterea blestemului.
Prima încercare glăsuia astfel: „Sub covorul de muşchi
al pădurii stau ascunse cele o mie de boabe de mărgăritar
ale fiicei împăratului, care toate trebuie găsite într-o
singură zi. Dacă la asfinţitul soarelui va lipsi măcar una
dintre ele, cal care s-a încumetat să le caute se va preface
în stană de piatră!”
Cel mai mare dintre fraţi porni în pădure şi căută toată
ziua, dar când fu să apună soarele, băgă de seamă că
toată truda i-a fost în zadar şi că n-a putut să adune mai
mult de o sută de boabe de mărgăritar.
Şi atunci se întâmplă aşa cum stă scris pe tăblia mesei:
flăcăul se prefăcu în stană de piatră!
În ziua următoare îşi încercă norocul şi fratele cel
mijlociu, dar nici lui nu-i merse mai bine… Şi oricât se
strădui el, nu fu în stare să găsească mai mult ca două
sute de boabe de mărgăritar. Şi se preface şi el în stană de
piatră.
Iată că veni şi rândul lui Prostilă… se apucă el să caute
în desimea covorului de muşchi, dar găsea cu atâta
anevoie câte un bob de mărgăritar, totul mergea atât de
încet, că-l cuprinse deznădejdea.
Şi cum nu ştia în ce chip s-o scoată la capăt, se aşeza
pe o piatră şi începu să plângă. Şi cum plângea el aşa,
numai ce i se înfăţişă crăiasa furnicilor, însoţită de cele
cinci mii de slujitoare ale sale. Erau tocmai furnicile pe
care flăcăul le scăpase de la pieire. Nu trecu mult şi micile
gângănii izbutiră să adune toate cele o mie de boabe de
mărgăritar şi făcură din ele o grămadă bunicică.
A doua încercare era mult mai grea: trebuia să fie
scoasă din fundul lacului cheia de la iatacul domniţei.
De îndată ce Prostilă ajunse la marginea lacului, se ivi
înotând un cârd de raţe. Erau tocmai raţele pe care el le
scăpase de la pieire. Şi lăsându-se în adânc, ele îi aduseră
cheia care zăcea pe fundul mâlos al lacului.
Cea de a treia încercare era însă cea mai grea: dintre
cele trei domniţe adormite, flăcăul trebuia să o recunoască
pe cea mai tânară şi mai frumoasă. Ei, dar cum naiba s-o
recunoască, când semănau câteştrele ca picăturile de apă!
Că doar numai un singur lucru le deosebea: mai înainte de
a fi adormit, fiecare gustase ceva dulce – cea mai mare
ronţăise o bucată de zahăr, cea mijlocie băuse o ceşcuţă
cu sirop, iar cea mică luase o linguriţă de miere.
„Ei, acu’ să te vedem pe unde scoţi cămaşa!” se gândi
Prostilă în sinea lui. Şi iată că veni în zbor o albină. Era
chiar regina roiului pe care flăcăul o scăpase de la pieire.
Se roti ea de câteva ori prin iatac, cercetă pe rând buzele
celor trei domniţe adormite şi se aşeză în cele din urmă pe
gura aceleia care gustase din miere. Şi astfel putu Prostilă
să o recunoască dintr-o dată pe cea mai tânară şi mai
frumoasă dintre domniţe. Şi numaidecât se risipi vraja, de
parcă nici n-ar fi fost. Castelul se smulse din somnul cel
adânc şi toţi acei care fuseseră prefăcuţi în stane de piatră
îşi recăpătară înfăţişarea omenească.
Prostilă o luă de nevastă pe cea mai tânără şi mai
frumoasă dintre domniţe şi, după moartea craiului, urcă
pe scaunul domnesc. Iar fraţii lui mai mari socotiră că nici
celalalte domniţe nu erau chiar aşa de lepădat, şi trăiră cu
toţii ani mulţi în belşug şi fericire.
Ploaia de stele
Era odată o fetiţă căreia îi
muriseră mama şi tata şi ea
rămăsese aşa de săracă, încât
nu mai avea nicio cămăruţă
unde să locuiască, nici un pat
unde să doarmă, în sfârşit,
nimic altceva decât hainele de
pe ea şi bucăţica de pâine pe
care unii trecători miloşi i-o
dădeau din când în când.
Ea era însă o fetiţă bună şi
credincioasă. Şi, cum era părăsită de toată lumea, plecă,
cu Dumnezeu în gând, pe câmp, la voia întâmplării. La un
moment dat se întâlni cu un om sărac care-i spuse:
― Dă-mi şi mie ceva de mâncare, sunt mort de foame.
Ea îi dădu ultima bucăţică de pâine ce-o avea la ea, apoi
zise: „Dumnezeu să te binecuvinteze”, şi plecă mai departe.
În drum întâlni un copil care-i spuse:
― Mi-e tare frig la cap, dă-mi ceva să mă acopăr.
Fetiţa nu stătu mult pe gânduri, îsi luă căciuliţa de pe
cap şi i-o dădu.
Şi iar apăru un copil gol-goluţ, tremurând de frig. Îi
dădu hăinuţa ei şi plecă mai departe. Ajunse într-o pădure
pe înserat; o femeie sărmană veni la ea şi fetiţa îi dădu şi
cămăşuţa pe care o mai avea, gândind: „E noapte, nu mă
vede nimeni, pot să stau şi dezbrăcată”.
Şi, cum stătea ea aşa, deodată văzu deasupra capului o
ploaie de stele care, când cădeau pe pământ, se prefăceau
în monezi de aur. Din cer îi căzu la picioare o tunică
ţesută din fir de aur şi un inel preţios. Ea îmbrăcă tunica,
îşi puse inelul pe deget, apoi începu să adune monedele de
aur; deveni, astfel, foarte bogată şi trăi apoi în belşug şi
fericire toată viaţa.
Căsuţa din pădure
A fost odată un tăietor de
lemne tare nevoiaş, şi tăietorul
ăsta trăia cu nevasta şi cele trei
fetiţe ale lor într-un bordei, la
marginea unui codru unde
arareori călca picior de om. Şi
într-o dimineaţă, înainte de-a
pleca la lucru, ca de obicei,
tăietorul îi spuse nevestei:
― Când s-o face de amiaz’,
trimite-mi pe fata cea mare în
pădure, cu merinde, că altminteri n-o să pot mântui
lucrul. Şi ca nu cumva să se rătăcească, mai adăugă el, o
să iau cu mine punga asta de mei şi o să presar boabele pe
tot drumul.
De îndată ce văzu soarele strălucind sus pe cer,
deasupra pădurii, fata cea mare porni la drum cu o oală
plină cu ciorbă. Dar vrăbiile de câmp şi de pădure,
ciocârliile, cintezoii, mierlele şi ereţii ciuguliseră de mult
boabele de mei. Aşa că fata nu mai putu să dea de urma
drumului. O porni atunci la întâmplare şi merse ea aşa,
până ce amurgi şi se întunecă de-a binelea. Copacii
foşneau în întunericul nopţii, bufniţele scoteau tot soiul de
ţipete şi pe fată începu s-o prindă frica. Deodată zări în
depărtare o rază de lumină scânteind printre pomi.
„Acolo trebuie că e vreo aşezare de oameni, gândi ea; şimi spune inima că nu m-or lăsa pe seama fiarelor şi s-or
îndura să-mi dea adăpost peste noapte…” Şi se îndreptă,
încrezătoare, spre lumina aceea. Curând se afla în faţa
unei căsuţe cu ferestrele luminate. Bătu la uşă şi un glas
aspru îi răspunse dinăuntru: „Intră!” Fata păşi în tinda
întunecoasă şi bătu la uşa odăiţei. „Dar intră o dată!”,
strigă acelaşi glas aspru.
Şi când deschise uşa, fata văzu şezând la o masă un
bătrân alb ca neaua, împovărat de ani. Moşneagul îşi ţinea
obrazul sprijinit în mâini şi barba lui albă se revărsa peste
tăblia mesei, până aproape de pământ. Lângă vatră se
odihneau trei făpturi: o găinuşă, un cocoşel şi o vacă
bălţată. Fata îi povesti bătrânului toate câte i se
întâmplaseră şi-l rugă să-i dea adăpost peste noapte.
Bătrânul se întoarse atunci către cele trei făpturi şi le zise:
Găinuşa mea bălaie,
Cocoşel cu mândre straie,
Şi tu, vaca mea bălţată,
Răspundeţi fetei pe dată!
„Ducs!”, răspunseră ele şi, pesemne, în limba lor, asta
înseamnă „Să-i facem pe voie!”, căci bătrânul vorbi mai
departe:
― La noi o să găseşti câte nu gândeşti şi toate din plin;
du-te afară la vatră şi pregăteşte-ne ceva pentru cină!
În bucătărie, fata găsi atâtea, c-ar fi avut cu ce să
îndestuleze o omenire întreagă. Se apucă ea de găti o
mâncare să-ţi lingi degetele, nu alta, dar la cele trei făpturi
nu se gândi defel. Aduse după aceea la masă o strachină
plină vârf cu bucate, se aşeză lângă bătrânul cel coliliu şi
mâncă până ce-şi potoli foamea. După ce se sătură de-a
binelea, îl întrebă pe bătrân:
― Ei, acu’ îs obosită; unde găsesc un pat să mă culc?
Cele trei făpturi răspunseră într-un glas:
Cu el ai mâncat,
Cu el ai băut,
Dar gândul la noi nu ţi-a fost.
Cată-ţi dar singură loc de-adăpost!
Atunci bătrânul grăi:
― Urcă treptele astea şi o să dai de-o odaie cu două
paturi; scutură-le bine şi aşterne pe el cearşafuri curate,
că viu şi eu îndată să mă culc.
Fata urcă treptele şi după ce scutură paturile şi le
primeni se întinse într-unul, fără să-l mai aştepte pe
bătrân. După puţin veni şi bătrânul cel alb ca neaua. Şi
când văzu că fata e cufundată într-un somn adânc,
deschise o uşiţă în podea şi-i dădu drumul în pivniţă.
Seara, târziu, tăietorul de lemne se întoarse acasă şi-o
luă la rost pe nevastă-sa că l-a lăsat să flămânzească toată
ziua.
― Nu-s vinovată cu nimica, răspunse femeia. Fata a
plecat cu prânzul, aşa cum ne-am înţeles, dar pesemne că
s-o fi rătăcit; mâine o să se înapoieze acasă, n-ai grijă!
A doua zi, tăietorul se sculă înainte de revărsatul zorilor
şi când fu să plece îi spuse nevesti-sii să-i trimită
mâncarea cu fata cea mijlocie.
― O să iau cu mine o pungă cu linte, o linişti el; boabele
de linte sunt mai mari decât cele de mei, aşa că fata o să le
poată vedea mai uşor şi n-o să mai rătăcească drumul, ca
soru-sa.
Când veni vremea prânzului, fata cea mijlocie porni şi
ea cu mâncarea în pădure, dar nu găsi pe drum nici urmă
de linte. Ca şi-n ajun, o ciuguliseră păsările codrului, de
nu mai rămăsese măcar un bob. Fata rătăci în pădure,
până se înnoptă, şi nimeri şi ea la căsuţa bătrânului.
Acesta o pofti să intre înăuntru şi, de cum păşi pragul,
fata îl rugă pe unchiaş să-i dea ceva de mâncare şi s-o
adăpostească peste noapte.
Bătrânul cu barba albă se adresă din nou celor trei
făpturi:
Găinuşa mea bălaie,
Cocoşel cu mândre straie,
Şi tu, vaca mea bălţată,
Răspundeţi fetei pe dată!
Cele trei făpturi răspunseră iarăşi „Ducs!” şi toate se
petrecură ca şi cu o seară înainte: fata găti nişte bucate
să-ţi lingi degetele, nu alta; mâncă şi bău cu bătrânul,
după pofta inimii, dar nu se îngriji câtuşi de puţin de
animale. Când întrebă unde ar putea să-şi găsească un
culcuş pentru noapte, ele îi strigară drept răspuns:
Cu el ai mâncat,
Cu el ai băut,
Dar gândul la noi nu ţi-a fost.
Cată-ţi dar singură loc de-adăpost!
De îndată ce fata adormi, intră şi bătrânul în odaie; o
privi cu luare-aminte, clătină din cap şi, deschizând uşiţa
cea tainică, o lăsă şi pe ea să cadă în pivniţă.
A treia zi dimineaţa, tăietorul de lemne îi spuse nevestisii:
― Astăzi să-mi trimiţi mâncarea cu fata cea mică;
ascultătoare şi cuminte cum o ştiu, sunt sigur c-o s-o ţină
numai pe drumul drept, nu ca surorile ei, care nu pot să
stea o clipă locului, de parc-ar fi nişte zvăpăiaţi de
bondari!
Dar nevastă-sa nici nu voi să audă:
― Vrei să-mi pierd şi copilul cel mai drag?
― Fii fără grijă, îi răspunse el; fata n-o să se rătăcească,
căci e cuminte şi deşteaptă. Dar vorba ceea: „Paza bună
trece primejdia rea”, aşa că tot am să iau nişte mazăre, s-o
presar pe drum; boabele de mazăre sunt mai mari decât
cele de linte şi-i vor arăta calea adevărată.
Dar când mezina ajunse în pădure, nu găsi nici măcar
un bob de mazăre, căci porumbeii îşi umpluseră de mult
guşile cu ele, aşa că nici ea nu mai ştiu încotro s-o apuce.
Rătăcea de colo-colo şi nu-şi găsea o clipă de linişte,
gândindu-se că bietul taică-său o să flămânzească din
pricina ei şi că maica-sa o să se tânguie amarnic dacă s-o
întâmpla ca nici ea să nu se mai întoarcă acasă.
Când se înnopta de-a binelea, numai ce zări şi ea
luminiţa scânteind printre pomi şi, luându-se după ea,
ajunse la căsuţa din pădure. Se rugă frumos de bătrân săi dea adăpost peste noapte şi omul cu barba albă se
adresă şi de astă dată celor trei făpturi:
Găinuşa mea bălaie,
Cocoşel cu mândre straie,
Şi tu, vaca mea bălţată,
Răspundeţi fetei pe dată!
„Ducs!”, răspunseră ele. Atunci fata se apropie de vatra
lângă care stăteau animalele şi le dezmierdă drăgăstos;
mângâie găinuşa şi cocoşelul, netezindu-le penele
lucioase, iar pe vaca cea bălţată o scărpină între coarne.
Şi după ce, ascultând de îndemnul bătrânului, găti o
ciorbă straşnică şi aduse castronul pe masă, îşi zise: „Oare
se cade ca eu să mă îndestulez cu de toate, iar bietele
animale să nu capete nimic? Că doar în casa asta găseşti
câte nu gândeşti, şi toate din plin. Nu s-ar cuveni ca mai
întâi să mă îngrijesc de animale?” Ieşi afară, după orz, şi-l
presără pe dinaintea găinuşei şi a cocoşelului, iar pentru
vacă aduse un braţ bun de fân aromat.
― Mâncaţi cu plăcere, dragele mele animale, le îmbie
fata, şi dacă vi-e sete, o să vă aduc şi apă proaspătă.
Aduse apoi o găleată plină cu apă şi găinuşa şi
cocoşelul se cocoţară îndată pe marginea găleţii; îşi
afundară ciocurile în apă şi cât ai clipi îşi ridicară capul
drept în sus, aşa cum beau păsările, iar vaca cea bălţată
trase şi ea o înghiţitură zdravănă. După ce animalele se
săturară, fata se aşeză la masă lângă bătrân şi mâncă ceea
ce-i lăsase el. După puţină vreme, găinuşa şi cocoşelul îşi
vârâră căpşorul sub aripi şi vaca cea bălţată începu să
clipească din ochi, semn că-i era somn. Atunci fetiţa
întrebă:
― N-ar fi timpul să mergem la culcare?
Omul cu barba albă se adresă şi de astă dată celor trei
făpturi:
Găinuşa mea bălaie,
Cocoşel cu mândre straie,
Şi tu, vaca mea bălţată,
Răspundeţi fetei pe dată!
Şi ele răspunseră „Ducs!”. Apoi, către fetiţă:
Cu noi ai mâncat,
Setea ne-ai astâmpărat
Şi te-ai îngrijit cu drag de fiecare,
Somn uşor! E timpul de culcare…
Fata urcă treptele, scutură bine pernele şi abia isprăvi
de întins aşternutul proaspăt, că şi veni bătrânul; se lungi
în pat şi barba lui cea albă îi ajungea până la călcâie. Fata
se urcă în patul celălalt şi adormi pe dată.
Dormi ea liniştită, până pe la miezul nopţii, când se iscă
în casă o asemenea hărmălaie, că fata se trezi deodată din
somn. Pârâia şi scârţâia prin toate ungherele; uşa se
deschidea cu zgomot şi se izbea de perete, grinzile
trosneau ca şi cum ar fi fost smulse din încheieturi, iar
treptele păreau că sunt gata-gata să se prăbuşească. În
cele din urmă se auzi o bubuitură asurzitoare ca şi când sar fi năruit întreg acoperişul. După ce zgomotele se
potoliră, şi cum nu i se întâmplase nimic, fata continuă să
stea liniştită în patul ei şi adormi din nou.
Dar când se trezi a doua zi, soarele răsărise de mult şi
ce-i văzură ochii? Se afla într-o sală mare şi-n jurul ei
toate se scăldau într-o strălucire nemaivăzută; pereţii erau
zugrăviţi cu flori de aur, pe un câmp de mătase verde, iar
patul era de fildeş şi plapuma de catifea purpurie. Foarte
aproape de ea, pe un scaun, se afla o pereche de pantofi
brodaţi cu mărgăritare. Fetei i se păru că totul e un vis,
dar trei servitori îmbrăcaţi în straie bogate intrară în iatac
şi o întrebară ce le porunceşte.
― Căutaţi-vă de treabă, răspunse fata. Mă scol îndată,
să-i gătesc bătrânului o ciorbă şi, după aia, o să-mi satur
găinuşa cea frumoasă, cocoşelul cel frumuşel şi frumoasa
vacă bălţată.
Fata gândea că bătrânul trebuie să se fi sculat de mult,
dar când aruncă o privire spre patul lui moşneagul
dispăruse şi-n locul moşneagului în pat se afla un străin.
Îl privi mai cu luare-aminte şi-şi dădu seama că e tânăr şi
frumos. Tocmai atunci se trezi şi flăcăul şi, ridicându-se în
capul oaselor, zise:
― Sunt fecior de împărat şi am fost blestemat de-o
vrăjitoare afurisită să trăiesc în pădurea asta, sub chipul
unui om bătrân, albit de ani. Nimănui nu i s-a îngăduit să
mă însoţească, în afară de cei trei servitori, care au luat
unul înfăţişare de găinuşă, altul de cocoşel şi altul de vacă
bălţată. Şi-mi era dat să zac sub puterea blestemului până
ce s-ar fi ivit o fată cu inimă atât de bună, încât bunătatea
ei să se reverse nu numai asupra oamenilor, ci şi asupra
animalelor… Ţie ţi-a fost hărăzit aceasta şi-n miez de
noapte ne-ai izbăvit de cruntul blestem. Şi casa cea veche
din pădure s-a prefăcut iarăşi în palatul meu împărătesc…
După ce se sculară, feciorul de împărat porunci celor
trei servitori să se gătească de drum, pentru a da de urma
tăietorului de lemne şi a nevestei sale şi să-i poftească la
nuntă.
― Dar unde sunt cele două surori ale mele? întrebă
fata.
― Le-am încuiat în pivniţă şi mâine dimineaţă vor fi
duse în adâncul pădurii, la un cărbunar, ca să-l slujească
până ce s-or face mai bune şi nu vor mai lăsa să
flămânzească bietele animale.
Prinţul fermecat
Afost odată ca niciodată, a
fost un împărat care avea mai
multe fete şi toate erau
frumoase ca nişte zâne. Dar
cea mai mică era atât de
frumoasă, că până şi soarele,
care văzuse atâtea, se oprea în
loc, uitându-se la dânsa şi
minunându-se de atâta
frumuseţe.
La o mică depărtare de
palatul împărătesc se întindea o pădure adâncă şi
întunecoasă, iar în pădure, la umbra unui tei bătrân, se
putea vedea o fântână. În zilele cu prea mare zăduf, cea
mai mică dintre fetele împăratului se ducea în pădure şi se
aşeza pe ghizdurile fântânii răcoroase. Stătea aşa fără să
facă nimic şi când o prindea urâtul scotea dintr-un
buzunar o minge de aur; o arunca în sus, o prindea din
zbor în căuşul palmelor şi-apoi o arunca iar. Ăsta era jocul
care-i bucura cel mai mult inima.
S-a întâmplat însă odată ca mingea să-i scape din
palme şi căzând pe pământ să se ducă de-a rostogolul de-a
dreptul în fântână. Fata de împărat o urmări cu privirea,
dar mingea pieri de parcă n-ar fi fost şi fântâna era tare
adâncă, atât de adâncă, de nu-i putea zări fundul! Se
porni atunci domniţa pe plâns şi plânse în hohote,
neputând în nici un chip să-şi ostoiască amărăciunea. Şi
cum se jelea ea, numai ce aude că-i strigă cineva din
apropiere:
― Ce ţi s-a întâmplat, domniţă, de ce te boceşti aşa?
Plângi că s-ar muia şi pietrele de mila ta!
Fata cătă în jur, să afle cine anume îi vorbeşte, şi văzu
un broscoi ce taman atunci scosese din apă capul lătăreţ
şi buburos şi privea la ea cu nişte ochi cât cepele!
― Ah, tu erai, moş Bălăcilă! se miră ea. Iaca, plâng că
mi-a căzut mingea de aur în fântână.
― Şterge-ţi lacrimile şi nu mai plânge, o mângâie
broscoiul, că-mi stă în putinţă să te ajut. Dar vorba e: cemi dai tu dacă-ţi aduc din apă jucăria?
― Orice doreşti, dragul meu broscoi; rochiile mele,
pietrele nestemate, mărgăritarele, chiar şi coroana de aur,
pe care o port pe cap, de-o pofteşti cumva!
Broscoiul o ascultă pe gânduri, apoi grăi:
― Nu-mi trebuie nici rochiile, nici mărgăritarele, nici
pietrele nestemate, nici coroana ta de aur, dar dacă ai
începe să mă iubeşti, dacă ai îngădui să-ţi fiu prieten şi
tovarăş de joacă, să stau lângă tine, la măsuţa ta, să
mănânc din talerul tău de aur, să beau din cupa ta şi să
dorm în pătuceanul tău, dacă-mi făgăduieşti toate astea,
acu’ mă cobor în fântână şi-ţi aduc mingea.
― Îţi făgăduiesc, îţi făgăduiesc tot ce vrei, numai să-mi
aduci mingea!
Dar în aceeaşi vreme, fata îşi zicea în sinea ei: „Ce tot
îndrugă nerodul ăsta de broscoi! Că doar i-e sortit să se
bălăcească în apă cu cei de-o fiinţă cu el şi să orăcăie întruna; cum poate unul ca el să lege prietenie cu oamenii?!”
Cum o auzi pe domniţă făgăduindu-i tot ce dorea,
broscoiul se dădu afund în fântână şi, cât ai bate din
palme, ieşi iar deasupra apei, cu mingea de aur în gură,
şi-o zvârli în iarbă. Fata de împărat să sară în sus de
bucurie, nu altceva, când îşi revăzu jucăria ei dragă. O
ridică şi, fără să-i spună broscoiului un singur cuvânt, o
luă la fugă.
― Stai, stai, nu fugi! strigă în urma ei broscoiul. Ia-mă
şi pe mine, că nu pot s-alerg atât de repede!
Dar în zadar orăcăia broscoiul cât îl ţineau puterile, că
fata de împărat nu se sinchisea de el şi, cu cât se apropia
mai mult de casă, cu atât fugea mai tare. Îşi uitase cu
desăvârşire de bietul moş Bălăcilă, iar acesta, neavând
încotro, se înapoie şi se lăsă din nou să cadă în fundul
fântânii.
A doua zi, domniţa nici nu apucase bine să se aşeze la
masă împreună cu împăratul şi cu toţi curtenii şi nici nu
începuse să ia o bucătură din talerul ei de aur, că şi auzi
deodată nişte paşi, lipăind afară, pe scara de marmură…
Şi paşii făceau: „plici-pleosc, plici-pleosc!” Ascultă ea un
răstimp şi numai ce se pomeni c-o bătaie în uşă şi desluşi
un glas strigând:
― Fată de împărat, tu cea mai mică dintre domniţe, vino
de-mi deschide uşa!
Domniţa alergă într-un suflet la uşă să vadă cine era şi,
când o întredeschise, se şi trezi cu broscoiul în faţa ei.
Trânti repede uşa şi, luând-o la fugă înapoi, se aşeză din
nou la masă, tremurând toată de spaimă. Împăratul băgă
de seamă că fetei îi bătea tare inima, mai-mai să-i spargă
coşul pieptului, şi-o întrebă:
― De ce te-ai îngrozit aşa, copilă dragă? Au nu cumva ai
zărit la uşă un zmeu, care a venit să te răpească?
― Da’ de unde, tată, n-am văzut nici un zmeu,
răspunse fata, cu silă în glas. La uşă e un broscoi
buburos!
― Un broscoi? Şi ce vrea broscoiul ăsta de la tine?
― Nu îndrăznesc, tată, a-ţi spune cum a fost! Ieri, pe
când mă jucam lângă fântâna din pădure, mi-a căzut
mingea de aur în apă. Şi fiindcă plângeam după ea de nu
mai puteam, a ieşit din fântână un broscoi şi pocitania
asta, cum a făcut, cum n-a făcut, mi-a scos mingea tocmai
de la fund. Iar mai înainte îmi ceruse să-i făgăduiesc că
dacă mi-o aduce mingea o să legăm prietenie şi o să fim
tovarăşi de joacă. Atâta m-a bătut la cap, că i-am făgăduit,
ce era să fac! Dar nu mi-a trecut nici o clipă prin minte că
broscoiul şi-ar putea face veacul şi altundeva decât în apă!
Şi-acum stă proţap afară şi ţine morţiş să vină la mine!
În timpul ăsta, broscoiul bătea cu înverşunare la uşă şi
striga:
Hai, deschide uşa,
Fată de-mpărat!
Ai uitat cuvântul
Care mi l-ai dat
Ieri, când la fântână
Mi te-am ajutat?
Hai, deschide uşa, fată de-mpărat!
Auzind acestea, împăratul grăi:
― Acu’, dac-ai apucat să făgăduieşti, ţine-ţi făgăduiala.
Du-te de-i deschide!
Fata se duse să-i deschidă uşa şi broscoiul sări pe dată
pragul în sala împărătească; şi se ţinu scai după domniţă
până ce ajunse în dreapta scaunului ei. Acolo se opri şi,
când fata dădu să se-aşeze, glasul broscoiului se-auzi
poruncitor:
― Da’ pe mine cui mă laşi? Ia-mă lângă tine!
Se codi ea ce se codi, se făcu a nu fi auzit, dar
împăratul îi porunci să îndeplinească voia broscoiului.
Cum se văzu broscoiul pe scaun, gata ceru să-l urce şi pe
masă… Şi dintr-o săritură se pofti singur între blide. Şi
ceru de-acolo:
― Ia trage talerul mai aproape, să mâncăm amândoi din
el!
Biata copilă se văzu silită să facă aşa cum îi poruncea
broscoiul, cu toate că îi era scârbă şi n-avea nici o tragere
de inimă. Broscoiul mâncă cu mare poftă, dar fetei de
împărat i se opreau bucăturile în gât şi nu se atinse
aproape de nimic. La urmă, broscoiul zise:
― M-am ospătat cum se cuvine, dar mă simt ostenit,
rău. Du-mă în odăiţa ta şi vezi de înfaşă pătuceanul cu
aşternuturi de mătase, ca să ne culcăm.
Domniţa începu să plângă: tare se mai temea de
broscoi! De frică şi de silă, nu-i venea nici să-l atingă, cavea o piele umedă şi rece ca gheaţa…
Şi când te gândeşti că de-aici înainte trebuia să doarmă
cu el în pătuceanul ei curat şi frumos… Parcă ar fi vrut să
se împotrivească, dar împăratul se mânie şi-i spuse:
― Când te-ai aflat la ananghie, ţi-a plăcut să te bucuri
de ajutorul broscoiului! Iar acum crezi că se cade să-l
dispreţuieşti, nu-i aşa?! Nu-ţi mai face plăcere tovărăşia
lui!
Nemaiavând încotro, domniţa apucă broscoiul cu două
degete şi, ducându-l cu ea sus, îl zvârli într-un ungher al
iatacului. Dar când dădu să se întindă şi ea în pat,
broscoiul ţopăi până aproape de marginea patului şi-i
strigă de-acolo:
― N-ai auzit că-s ostenit rău? Vreau să dorm şi eu la fel
de bine ca şi tine; ia-mă sus în pat că, de nu, te spun
împăratului!
Domniţa se făcu foc şi pară când îl auzi cum o
ameninţă; îl ridică de jos, de unde se oţăra la ea, şi,
izbindu-l cu toată puterea de perete, strigă:
― Na ce ţi-a trebuit, broscoi buburos! Acu’ ai şi tu
linişte, am şi eu…
Şi ce să vezi? De îndată ce căzu jos, broscoiul se
prefăcu într-un fecior de împărat, că ţi-era mai mare
dragul să te uiţi la el: chipeş la înfăţişare, cu privirea
ochilor blândă şi c-un farmec în ei cum nu se mai poate…
Împăratul îşi dădu cu mare bucurie încuviinţarea ca
tânărul crai s-o ia de nevastă pe fiică-sa. Iar acesta îi
povesti domniţei cum fusese blestemat de o vrăjitoare rea
să se prefacă în broască şi că nimănui, în afară de dânsa,
nu i-ar fi stat în putinţă să-l scape de sub povara cea grea
a blestemului.
Apoi luară hotărârea ca a doua zi să pornească
împreună spre împărăţia feciorului de împărat. Mai
povestiră ei ce mai povestiră şi-apoi se culcară. Când se
treziră din somn, în revărsatul zorilor, băgară de seamă că
la poartă îi aştepta o caleaşcă trasă de opt cai albi,
împodobiţi cu panaşe albe de struţi şi având hamuri cu
totul şi cu totul de aur. Iar în spatele caleştii şedea
Heinrich, sluga credincioasă a feciorului de împărat. Întratât se întristase sluga asta credincioasă că stăpânul său
fusese prefăcut în broască, încât umblase năuc câtăva
vreme şi de teamă ca nu cumva să-i plesnească inima de
durere şi-o strânsese în cercuri de fier.
Caleaşca aştepta la scara palatului să-i ducă pe tânărul
crai şi pe aleasa inimii lui în împărăţia părintească.
Heinrich cel credincios, care pregătise totul după cum
cerea cuviinţa, îi ajută pe amândoi să urce în caleaşcă, iar
după aceea se sui şi el în locul din spate. Şi inima-i
tresălta de bucurie că-i fusese dat să-şi revadă stăpânul.
Merseră ei o bucată bună de drum şi numai ce auzi
feciorul de împărat o trosnitură înapoia lui de parcă s-ar fi
rupt ceva. Şi cum nu-şi putu da seama ce poate fi, îi strigă
slujitorului său:
Heinrich, auzi trosnitura?
Nu cumva s-a rupt trăsura?
Iar Heinrich se grăbi să răspundă:
Fii, stăpâne, liniştit,
Ia, un cerc, ici, a plesnit,
Ce-mi ţinea inima strâns
Să nu mor de-atâta plâns;
Că un biet broscoi erai
Şi sub vrajă grea zăceai…
Şi se auzi trosnind încă o dată, şi apoi iar o dată… Iar
feciorul de împărat din nou crezu că trosneşte caleaşca şi
că-i gata să se rupă. Dar nu caleaşca se rupea, ci cele
două cercuri de fier care se desprindeau din jurul inimii
lui Heinrich cel credincios, care nu mai putea de bucurie
că stăpânul său scăpase de sub urgia blestemului şi că
era acum fericit cu aleasa inimii lui.
Prichindel
A fost odată un ţăran sărac
şi ţăranul ăsta sta într-o seară
în faţa vetrei şi dregea focul
alături de nevasta lui care
torcea. Şi-n tăcerea ce se
aşternuse în odaie se auzi
deodată glasul bărbatului:
― Ce rău e că n-avem şi noi
copii! Casa noastră e atât de
pustie şi de tristă, pe câtă
vreme în casele altora e numai
forfotă şi veselie…
― Asta aşa-i, răspunse femeia, oftând. De-am avea
măcar unul singur şi chiar de-ar fi micuţ cât degetul cel
mare de la mână şi încă aş fi mulţumită şi l-aş iubi din
toată inima.
La câtăva vreme după aceea, se întâmplă că femeia
rămase grea şi, după şapte luni, dădu naştere unui prunc.
Copilul, cum să vă spun, avea înfăţişare omenească la fel
ca orice copil, numai că era tare mic, cât un deget… Dar
altfel era bine făcut, ca un voinic de-o şchioapă.
Părinţii nu-şi mai încăpeau în piele de bucurie şi-şi
ziceau mereu:
― S-a nimerit s-avem un copil taman după cum ne-a
fost dorinţa; flăcăul ăsta o să fie bucuria vieţii noastre şi
ne-o fi drag mai mult decât orice pe lume!
Şi din pricină că era aşa micuţ de statură îi ziseră
Prichindel. Copilaşul nu ducea lipsă de nimic, dar cu toate
că i se dădea să mănânce din belşug, nu crescu deloc, nici
un piculeţ, ci rămase ca-n ceasul când s-a născut. Dar
după cum căta la toate cu ochişorii lui vioi şi
neastâmpăraţi, se vedea cât colo că era isteţ nevoie mare şi
pe ce punea mâna îi ieşea din plin, fiind cuminte şi
îndemânatic la toate.
Într-o zi, taică-său tocmai se pregătea să se ducă în
pădure să taie nişte lemne. Şi cum ascuţea securea, nu
ştiu cum zise el, mai mult pentru sine:
― Eh, bine-ar fi fost de-aş fi avut pe cineva care să vină
cu căruţa după mine!
― De asta nu-ţi fie grijă, taică, strigă Prichindel, că-ţi
aduc eu căruţa. Şi să ştii că la vremea hotărâtă sunt cu ea
în pădure.
Auzindu-l ce zice, ţăranul începu să râdă.
― Ei drăcie, dau cum ar fi cu putinţă o treabă ca asta?!
se miră el. Că doar eşti prea micşor ca să poţi ţine
hăţurile…
― Păi asta nu-i nici o piedică, taică. Mama o să-mi
înhame calul, iar eu o să mă vâr în urechea lui şi de-acolo
o să-i poruncesc tot timpul încotro s-o ia.
― Dacă zici tu aşa, aşa să fie! se învoi taică-său. O dată
om putea încerca…
Când socoti c-ar fi tocmai timpul potrivit pentru
plecare, femeia înhămă calul la căruţă şi-l aşeză pe
Prichindel în urechea acestuia.
Şi băiatul prinse a striga întruna, îndemnând bidiviul:
„Hi, hi, murgule!”, ca s-o ia numai încotro trebuia. Şi calul
se îndemna la drum şi gonea întins spre pădure, de parcă
ar fi fost condus de un vizitiu priceput.
După câtăva vreme, Prichindel ajunse cu căruţa la
marginea pădurii. În clipa când fu să cotească la capătul
unei cărărui şi-n timp ce striga din toţi rărunchii: „Hi, hi,
murgule!” îi ieşiră în cale doi străini.
― Măi, ce-o mai fi şi asta! strigă unul din ei, mirându-se
straşnic. Ia te uită: căruţa merge singură, dar cineva
trebuie că mână calul, numai că de văzut nu se vede
nimeni… Unde o fi căruţaşul, naiba să-l ia?!
― Să ştii că ăsta nu-i lucru curat! răspunse celălalt. Ia
hai să ne luăm după căruţă, să vedem unde are să se
oprească.
Căruţa se afundă în pădure şi se opri într-un luminiş,
taman pe locul unde era stivuită o grămadă de lemne
tăiate. Şi de cum îl zări pe taică-său, Prichindel îi strigă:
― Vezi, tată, c-am venit cu căruţa, după cum ne-a fost
vorba? Acu’ vino de mă dă jos!
Tată-său apucă cu mâna stângă calul de căpăstru, în
timp ce cu dreapta îl scoase pe Prichindel din urechea
calului. Flăcăul se aşeză vesel pe un pai, să se mai
hodinească niţeluş. Când îl văzură pe Prichindel, cei doi
străini rămaseră încremeniţi de uimire şi nu mai ştiură ce
să spună. Dar într-un târziu îşi veniră în fire şi unul dintre
ei îl luă pe celălalt deoparte şi-i şopti la ureche:
― Ascultă, frăţioare, ştii tu cum ne-am pricopsi cu
prichindelul ăsta, de l-am arăta mulţimii pe la bâlciuri, în
târgurile mari? Hai să vedem de nu-l putem cumpăra, că
bună afacere ar fi…
Se îndreptară apoi spre tatăl băiatului şi, intrând în
vorbă cu el, îi ziseră:
― Ia ascultă, omule, n-ai vrea să ne vinzi nouă
prichindelul ăsta? Şi să n-ai nici o grijă, c-o s-o ducă mai
bine ca acasă.
― Nici prin gând nu-mi trece, răspunse ţăranul, că doar
un singur copil am şi mi-e drag ca sufletul. Nu-l dau
pentru tot aurul din lume!
În această vreme, auzind spusele drumeţilor, Prichindel
se urcă în pripă pe cutele hainelor lui taică-său, până ce-i
ajunse pe umeri şi-i şopti la ureche:
― Vinde-mă, tătucă, şi nu-ţi fie teamă, că mă întorc eu
degrabă înapoi!
Taică-său ascultă de flăcău, că-l ştia isteţ, şi,
vânzându-l celor doi străini, luă părăluţe bune pe el.
― Unde vrei să şezi, ca să-ţi fie mai la îndemână? îl
întrebară ei, după ce se încheie târgul.
― Aşezaţi-mă pe pălăria unuia din voi, da’ aşa, mai
înspre margine, că acolo am loc destul să mă preumblu şio să privesc la locurile pe unde treceam, fără teamă c-am
să pic jos.
Îi făcură pe plac omuleţului şi, după ce Prichindel îşi
luă rămas bun de la taică-său, porniră la drum. Merseră ei
aşa până începu a se lăsa amurgul şi, după o vreme,
numai ce-l auziră pe Prichindel că le strigă cât îl ţineau
puterile:
― Daţi-mă jos, daţi-mă jos degrabă, că m-au apucat
nevoile!
― Ba rămâi colo sus unde eşti şi fă-ţi treaba liniştit,
răspunse omul pe pălăria căruia şedea. Nu te sinchisi de
fel, că n-am să mă supăr pentru un fleac ca ăsta; doar se
întâmplă ca şi păsările cerului să scape câte ceva pe
pălăria mea, şi ce, mă supăr de asta?!
― Nu, nu vreau! strigă Prichindel. Ştiu eu singur ce se
cade şi ce nu. Daţi-mă repede jos!
Omul îşi scoase pălăria şi-l lăsă pe Prichindel pe un
ogor, la marginea cărării ce tăia câmpul. Prichindel începu
să sară printre brazde şi să se preumble printre bulgării de
pământ, despicaţi de tăişul plugului. Şi deodată, pe
nesimţite, se strecură într-o gaură de şoarece, pe care o
dibuise de cum fusese dat jos.
― Noapte bună, boierilor! le aruncă Prichindel în bătaie
de joc… Şi mai duceţi-vă acasă şi fără mine…
După ce-o ştersese, îşi mai râdea şi de ei! Cei doi
pişicheri erau cătrăniţi rău şi alergară într-acolo, într-un
suflet. Vârâră un băţ în gaura de şoarece ca să dea de el;
scotociră-ncoace, scotociră-ncolo, dar truda le fu
zadarnică. Prichindel se vâra tot mai afund şi cum între
timp se întunecase de-a binelea, oamenii trebuiră să se
lase păgubaşi şi să-şi caute de drum. Şi rămaseră cu
punga goală, dar cu sufletul plin de obidă…
Când Prichindel băgă de seamă c-au plecat, ieşi îndată
afară din ascunzătoare.
„Mare primejdie te paşte de mergi pe ogor pe
întunecimea asta! îşi zise el. Lesne îţi poţi frânge gâtul în
vreo hârtoapă…”
Dar, spre norocul lui, în drum dădu peste o găoace de
melc.
― Slavă ţie, Doamne, că am unde să mân peste noapte
fără nici o grijă! strigă el, bucuros, şi se cuibări în găoace.
Când era aproape să-l fure somnul, numai ce auzi doi
oameni trecând pe acolo. Şi unul din ei zicea:
― Cum am putea face noi ca să punem mâna pe banii şi
argintăria popii, că-i putred de bogat?
― Las’ că te-nvăţ eu cum! îi răspunse Prichindel,
întrerupându-l din vorbire.
― Ce fu şi asta, frate-miu? strigă speriat unul din hoţi.
Parcă am auzit pe cineva vorbind!
Hoţii se opriră pe loc şi ascultară cu luare-aminte.
Atunci Prichindel grăi iarăşi:
― Luaţi-mă cu voi şi n-o să vă pară rău, c-o să vă ajut.
― Da’ unde eşti, mă, omule?
― Căutaţi cu atenţie pe jos, răspunse Prichindel, da’
numai înspre partea de unde mi se aude glasul.
În cele din urmă cei doi hoţi dădură peste voinicelul
nostru şi-l ridicară în sus.
― Bine, mă, nichipercea, te lauzi tu c-ai putea să neajuţi pe noi! Păi în ce chip anume?
― Ba nu mă laud deloc! Şi uite cum am să fac: o să mă
strecor printre gratiile de fier, în cămara popii, şi-apoi o să
vă dau de-acolo tot ce-o să vă poftească inima.
― Aferim! încuviinţară cu bucurie hoţii. Şi acu’ hai la
treabă, să te vedem ce poţi!
Când ajunseră ei la casa popii, Prichindel se strecură în
cămară şi începu să strige cât îl ţinea gura:
― Mă, vreţi să vă dau tot ce e pe-aici?
Hoţii se înspăimântară rău şi căutară să-l domolească:
― Ci vorbeşte, bre, mai încetişor, nu cumva să trezeşti
pe cineva!
Dar Prichindel se prefăcu că nu-i înţelesese şi începu să
strige cu şi mai multă tărie:
― Ce vreţi, mă? Vreţi tot ce e pe-aici?
Bucătăreasa, care se odihnea în odaia de alături,
auzind tot ce spusese flăcăul, se ridică în capul oaselor şi
ascultă mai departe cu luare-aminte.
Când îl auziră răcnind, pe hoţi îi cuprinse iar frica şi,
luându-şi picioarele la spinare, fugiră o bună bucată de
drum, pe unde se nimeri. Dar în cele din urmă prinseră iar
inimă şi-şi ziseră că omuleţul e un ghiduş şi că-i place
pesemne să glumească în felul ăsta. Se întoarseră şi-i
şoptiră printre dinţi:
― Hai, lasă-te de şotii şi aruncă afară ceva de pe-acolo!
Atunci Prichindel începu să strige din răsputeri:
― Vă dau tot ce e pe-aici, da’ întindeţi numai mâinile!
Bucătăreasa, care trăgea cu urechea, desluşi de data
asta fiecare cuvinţel şi, sărind din pat, dădu buzna în
cămară. Auzind lipăit de paşi, hoţii o luară la sănătoasa de
parcă i-ar fi gonit Scaraoţchi din urmă.
Slujnica nu se dumerea defel ce se întâmplase, şi cum
orbecăia şi nu desluşea nimic din pricina întunericului, se
grăbi să aducă din camera ei o lumânare aprinsă. Când
veni îndărăt cu lumina, Prichindel se furişă în şură, fără
ca femeia să-l fi putut zări. Biata slugă se culcă din nou,
socotind că poate a visat cu ochii deschişi…
Prichindel urcă pe grămezile de fân şi-şi căută un loc
potrivit pentru culcuş. Gândea să-şi odihnească oasele,
cuibărit în pătuceanul ăsta moale, până-n revărsatul
zorilor, şi-apoi să se reîntoarcă acasă, la părinţii lui. Dar
vezi că i-a fost hărăzit să mai pătimească şi să mai treacă
prin nenumărate belele, că multe necazuri şi nenorociri
trebuie să întâmpine omul pe lumea asta… Cum se crăpă
de ziuă, slujnica se sculă să dea de mâncare la vite. Mai
întâi intră în şură, de unde luă un braţ de fân, şi se nimeri
ca tocmai în fânul acela să-şi fi aflat Prichindel culcuşul.
Dar flăcăiaşul nostru era atât de adâncit în somn încât nu
prinse de veste şi nu se trezi decât când fu în gura unei
vaci, care-l înghiţise o dată cu fânul.
― Ah, Doamne, se minună el, cum de ajunsei în moara
asta!?
Dar îşi dădu numaidecât seama unde se află şi se feri
cu grijă, să nu-l macine vaca între măsele. Dar în cele din
urmă se pomeni alunecând în pântecele vacii.
„Ce întuneric e în încăperea asta! Pesemne că a uitat să
facă ferestre, îşi zise Prichindel, şi d-aia n-are pe unde
pătrunde soarele… Şi barem de-aş avea la îndemână vreo
lumânare, dar de unde să-ţi faci rost pe aici de aşa ceva!”
De altfel adăpostul nu-i era câtuşi de puţin pe plac şi
ceea ce îl supăra şi mai mult era fânul care venea în
grămezi, sporind necontenit, astfel că locul cu pricina se
strâmtora din ce în ce mai mult. De frică, Prichindel
începu să strige cât îl ţinea gura:
― Nu-mi mai daţi fân! Nu-mi mai daţi fân!
În clipa aceea slujnica tocmai mulgea vaca şi auzind
glas de om şi nevăzând pe nimeni şi fiindcă recunoscuse
că era tot glasul care o trezise din somn peste noapte, se
înspăimântă într-atât că alunecă de pe scăunel şi răsturnă
laptele, care se risipi pe jos. Alergă ea apoi în fugă la
stăpânul său şi-i zise, abia trăgându-şi sufletul:
― Văleu, părinte, vaca noastră vorbeşte!
― Pesemne că ţi-ai pierdut minţile, femeie, o înfruntă
popa. Totuşi se duse în grajd, să vadă ce s-o fi petrecând
pe acolo. Dar de îndată ce ajunse în prag, Prichindel
începu să strige din nou:
― Nu-mi mai daţi fân! Nu-mi mai daţi fân!
Popa încremeni de spaimă şi, crezând c-a intrat
necuratul în vacă, porunci să fie tăiată numaidecât. După
ce-o tăiară, slugile aruncară burta vacii la gunoi. Şi
Prichindel izbuti cu mare greutate să-şi facă drum de
ieşire, ca să scape de acolo. Dar abia îşi scoase capul la
lumină, că o altă nenorocire se abătu asupra lui. Un lup
hămesit de foame, care se furişase prin ogradă în căutarea
unei bucături, zări tocmai atunci ceea ce căuta şi înghiţi
pe dată toată burta, dintr-o hăpăitură. Dar Prichindel nuşi pierdu curajul.
„Poate c-o fi vreo făptură de înţeles lupul ăsta!”, gândi
el. Şi din bezna în care se afla, începu să strige din toate
puterile:
― Dragă lupuşorule, ştiu eu un loc unde ai putea găsi
un ospăţ pe cinste, să te-nfrupţi numai cu bunătăţi!
― Aşa?! Şi unde e locul cu pricina? întrebă lupul.
― În cutare şi cutare loc, îi desluşi pe îndelete glasul. Şi
n-ai alta de făcut decât să te vâri în cămară printr-o bortă
din perete. O să dai acolo peste ce nici nu gândeşti:
cârnaţi, slănină şi cozonaci şi totul din belşug, să mănânci
cât îţi pofteşte inima!
Dar lupul de unde era să ştie că Prichindel gândea să-l
ducă tocmai la casa tatălui său?! Nu se lăsă mult rugat şi
o porni în goană într-acolo. Peste noapte se strecură prin
bortă în cămară şi începu să înfulece bucuros din toate
bunătăţile. După ce se sătură, vru să-şi ia tălpăşiţa tot pe
unde venise, dar de mult ce se ghiftuise, i se umflase
burduhanul, încât nu-i mai fu cu putinţă să iasă prin
bortă.
Pe asta îşi bizuise şi Prichindel socoteala, din capul
locului, şi începu de îndată să facă o larmă straşnică din
burta lupului, ţipând şi urlând cât îl ţineau puterile.
― Da’ mai astâmpără-te şi taci o dată, c-ai să scoli
lumea din somn! se răsti la el lupul.
― Ce-mi pasă, de s-or trezi! răspunse flăcăul. De
ospătat tu te-ai ospătat pe îndestulate, acum e rândul meu
să petrec, şi petrec după cum mi-e voia!
Şi începu iar să strige cât îl lua gura.
În vremea asta, de atâta zarvă, părinţii lui Prichindel se
treziră din somn şi alergară spre cămara de unde venea
glasul. Se uitară înăuntru printr-o crăpătură şi, când
văzură lupul, deteră fuga de luară omul, toporul, iar
femeia, coasa.
― Rămâi tu în urmă! zise bărbatul către nevastă-sa în
clipa când se pregătea să intre pe uşă. Dacă nu moare,
după ce l-oi izbi eu în moalele capului cu toporul, înfige şi
tu coasa în el şi caută de-i spintecă burta.
Auzind glasul lui taică-său, Prichindel începu să strige:
― Taică dragă, eu sunt aici, în burta lupului!
― Slavă Domnului că ne-am regăsit copilul, că ne e mai
drag decât sufletul!, rosti omul, nemaiîncăpându-şi în
piele de bucurie.
Apoi îi spuse femeii să lase coasa deoparte, ca nu
cumva să-l vatăme pe Prichindel şi, ridicând toporul, îl izbi
pe lup drept în moalele capului, de căzu acesta trăsnit la
pământ. După aceea aduseră un cuţit şi-o foarfecă şi,
spintecându-i burta, îl scoaseră de acolo pe fiul lor cel
iubit.
― De-ai şti cât de mult ţi-am dus grija! zise taică-său.
― Mult mi-a fost dat să mai colind şi eu prin lume, da’
acu’, slavă Domnului, pot răsufla în voie, că mi-e îngăduit
să văd iarăşi lumina zilei!
― Da’ pe unde-ai tot umblat, dragu’ tatii?
― Mai bine întreabă-mă pe unde n-am fost… Ah, tată,
am nimerit mai întâi într-o gaură de şoareci, apoi în
pântecele unei vaci şi-n cele din urmă am ajuns în burta
lupului. Dar de-acu’ rămân pentru totdeauna cu voi.
― Iar noi n-o să te mai vindem nici pentru toate
bogăţiile din lume! ziseră părinţii lui Prichindel şi prinseră
să-l sărute şi să-l drăgălească.
Îl ospătară apoi cu ce aveau ei mai bun în casă şi-i
făcură îmbrăcăminte nouă, că cea veche se ponosise de cât
o purtase pe drumurile cele lungi şi grele.
Gâsca de aur
A fost odată un om şi omul
ăsta avea trei feciori. Pe cel mai
mic dintre ei îl porecliseră
Prostilă şi-l luau în râs şi-l
umpleau de ocări ori de câte ori
aveau prilejul. Într-o bună zi,
cel mai mare dintre fraţi vru să
se ducă în pădure să taie
lemne şi, mai înainte de a
pleca, maică-sa îi puse-n
traistă un cozonac bine
rumenit şi tare gustos şi-o sticlă cu vin, ca să aibă cu ce-şi
potoli foamea şi setea. Şi de cum ajunse în pădure, flăcăul
nostru se şi întâlni cu un omuleţ bătrân şi tare cărunt.
După ce-i dădu bineţe, omuleţul prinse a se ruga de el:
― Măi, băiete, dă-mi şi mie o bucată din cozonacul tău
şi lasă-mă să sorb o înghiţitură de vin, că nu mai pot de
foame şi sete şi mă simt sleit!
Vezi însă că flăcăul se ţinea că-i deştept şi se răsti la
omuleţ:
― Da’ ştii că n-ai pretenţii mari! Păi dacă ţi-oi da din
cozonacul şi din vinul meu, mie ce-mi mai rămâne? Vezi-ţi
de drum şi nu mai supăra oamenii cerşind!
Şi lăsându-l în plata Domnului pe omuleţ, îşi văzu de
drum mai departe. Ajunse la locul cu pricina şi se apucă
imediat de lucru. Dar în timp ce se căznea să doboare un
copac, loviturile cădeau anapoda; şi, ca un făcut, îi scăpă
securea din mână şi nimeri cu tăişul în braţ, de trebui s-o
pornească din nou spre casă să-şi lege rana. Vezi că
pătărania asta i se trăsese de la omuleţul cel cărunt.
Când fu să plece în pădure cel de-al doilea fecior,
maică-sa îi puse-n traistă, ca şi celuilalt, un cozonac
gustos şi-o sticlă cu vin. Omuleţul cel bătrân şi cărunt
îndată îi ieşi în cale şi-i ceru şi lui o bucată de cozonac şi o
înghiţitură de vin. Dar mijlociul se răsti la el, ca şi fratele
său mai mare:
― Ei, asta-i bună! Păi dacă ţi-oi da şi ţie, n-o să-mi mai
rămână nici pe-o măsea, aşa că vezi-ţi de drum şi nu mai
supăra degeaba oamenii!
Şi lăsându-l în plata Domnului pe omuleţ, nici că se
mai sinchisi de el şi-şi văzu de drum mai departe.
Dar pedeapsa nu întârzie să vină: după ce izbi de
câteva ori cu securea în trunchiul unui copac, se vătămă
aşa de rău la un picior, că trebui să fie dus acasă. Văzând
ce se întâmplase cu fraţii săi, Prostilă îşi pusese în gând să
încerce şi el. Şi începu a se ruga de taică-său:
― Taică, lasă-mă şi pe mine o dată să mă duc în pădure
la tăiat lemne!
Şi taică-său îi răspunse:
― N-ai văzut cât au pătimit fraţii tăi de pe urma asta?
Lasă-te păgubaş, băiete, că n-ai tu cap pentru astfel de
treburi!
Dar Prostilă nu şi nu, că el vrea să se ducă. Stărui
atâta, că până la urmă taică-su trebui să încuviinţeze:
― Ei, atunci du-te! Că de câte-i pătimi, poate c-o să-ţi
vină şi ţie mintea la cap!
Maică-sa îi dădu şi lui un cozonac, dar vezi că fusese
plămădit numai cu apă şi copt în spuză! Şi-i mai puse-n
traistă şi-o sticlă cu bere înăcrită… Când ajunse prâslea în
pădure, se întâlni şi el cu omuleţul cel bătrân şi cărunt.
După ce-i dădu bineţe, moşneagul prinse a se ruga de el:
― Măi, flăcăiaş, măi, dă-mi şi mie o bucată din
cozonacul tău şi lasă-mă să sorb o înghiţitură de vin din
sticla ta, că nu mai pot de foame şi de sete!
Prostilă luă aminte la vorbele omuleţului şi-i răspunse
cu blândeţe:
― Moşnegelule dragă, n-am în traistă decât un cozonac
copt în spuză şi-o sticlă cu bere acră, da’ dacă-ţi sunt pe
plac bucatele astea, n-ai decât să te-aşezi colea, lângă
mine, să ne ospătăm împreună. Se aşezară ei pe iarbă şi
când scoase Prostilă merindele din traistă, o dată-mi făcu
nişte ochi… şi cum să nu facă dacă văzu dinainte-i un
cozonac galben galben, de parcă ar fi fost plămădit numai
cu ouă, şi dacă băgă de seamă că berea se preschimbase
în vinul cel mai de soi! Mâncară ei şi băură până ce se
săturară şi la sfârşit omuleţul zise:
― Fiindcă mi-ai dovedit că ai inimă bună şi din puţinul
tău eşti gata să împarţi bucuros cu alţii, să ştii c-am să te
fac fericit! Uite, vezi copacul cel bătrân de colo? Apucă-te
de doboară-l şi vei găsi ceva la rădăcina lui.
Acestea zicând, omuleţul îşi luă rămas bun şi-şi văzu
de drum. Prostilă doborî copacul şi găsi la rădăcina lui o
gâscă cu penele numai şi numai de aur. O luă sub braţ şi
se îndreptă spre hanul unde gândea să rămâie peste
noapte. Hangiul avea trei fete, care, de îndată ce văzură
gâsca, nu-şi mai aflară locul de curioase ce erau. Ardeau
de nerăbdare voind să afle cât mai degrabă ce şart are
pasărea asta minunată şi de ce soi o fi. Şi ar fi dat tustrele
orice numai să se aleagă fiecare cu câte-o pană de aur!
Fata cea mare privea la gâscă cu jind şi-şi zicea în sinea
ei:
„Las’ că găsesc eu un prilej să pot smulge o pană!” Şi
când Prostilă ieşi afară pentru o clipă, fata îşi luă inima-n
dinţi şi apucă gâsca de-o aripă. Dar vezi, drăcie: degetele îi
rămaseră prinse de pene!
Puţin după aceea veni şi cea mijlocie, cu gândul să
smulgă şi ea o pană de aur. Dar abia se atinse de soru-sa,
că şi rămase agăţată de ea.
Când o văzură venind şi pe cea de-a treia, care nutrea
şi ea acelaşi gând, cele două surori mai mari strigară la ea:
― Nu te apropia, pentru numele Domnului, nu te
apropia!
Dar fata nu pricepu defel de ce-i tot strigau surorile ei
să nu se apropie de gâscă şi gândea în sinea ei: „Dacă ele
sau putut duce, de ce nu m-aş duce şi eu?” şi se repezi
spre gâscă.
Dar abia o atinse pe una din surorile ei, că şi rămase
agăţată de ea. Astfel, câteşitrele trebuiră să-şi petreacă
noaptea alături de zburătoarea cu pene de aur.
A doua zi, Prostilă îşi luă gâsca la subsuoară şi-o porni
întins la drum, fără să se sinchisească de cele trei fete care
erau agăţate de ea. Şi bietele fiice ale hangiului trebuia s-o
ţină tot într-o fugă după Prostilă, fie c-o lua la dreapta, fie
c-o lua la stânga, oriîncotro îl duceau picioarele… Când
ajunseră în mijlocul unei câmpii, numai ce se întâlniră cun popă care tocmai trecea şi el pe acolo. Zărind popa o
asemenea blestemăţie, începu să strige ca din gură de
şarpe:
― Necuviincioaselor, nu vă e ruşine să vă ţineţi scai
după un flăcău? Oare se cuvine să faceţi una ca asta?!
Şi după ce le muştrului în lege, o apucă pe cea mai
mică de mână, cu gândul s-o oprească. Dar de îndată ce-o
atinse, rămase şi el agăţat şi, de voie, de nevoie, trebui să
alerge şi el în rând cu câteşitrele. Merseră ei ce merseră,
dar nu prea mult, şi iată că-n calea lor se ivi dascălul, care
se minună grozav când îl văzu pe popă alergând cât îl
ţineau picioarele în urma a trei fete…
― Ei, părinte, da’ încotro grăbeşti aşa tare?! îi strigă el.
Nu cumva să te iei cu altele şi să uiţi că mai avem azi un
botez!
Acestea zicând, se repezi la popă şi dădu să-l tragă de
mânecă, dar rămase şi el agăţat…
Cum alergau ei aşa toţi cinci, agăţaţi unul de altul de
parcă ar fi fost înşiraţi pe-o sfoară, numai ce le trecură pe
dinainte doi ţărani, care veneau de pe câmp, cu sapele pe
umeri. Popa îi strigă încă de departe, rugându-i să-i scape
pe el şi pe dascăl de pacostea asta. Dar de-ndată ce-l
atinseră ţăranii pe dascăl, rămaseră şi ei agăţaţi. Ei,
comedie mare; şapte inşi se înşirau acum după Prostilă,
care zorea cu gâsca la subsuoară! Merseră ei ce mai
merseră şi-ntr-un sfârşit ajunseră într-o cetate mare, unde
domnea un împărat care avea o fiică, numai bună de
măritat. Şi era fiica împăratului atât de sanchie şi de
ursuză din fire, că nimeni până atunci n-o putuse face să
râdă. Din această pricină, împăratul dăduse o pravilă în
care sta scris că acela care o va face pe domniţă să râdă o
va lua de nevastă.
Auzind acestea, Prostilă se înfăţişă înaintea fetei, cu
gâsca la subsuoară şi cu tot alaiul cel năstruşnic după el.
Şi când îi văzu domniţa pe toţi şapte alergând în urma lui
Prostilă, de parcă ar fi fost înşiraţi pe-o sfoară, o dată
izbucni într-un hohot de râs şi cu atâta poftă râse, că nu-i
mai fu chip să se oprească. Şi dacă văzu Prostilă că
împlinise porunca împăratului, cuteză să-i ceară fata de
nevastă, precum sta scris în pravilă. Numai că împăratului
nu prea îi era pe plac ginerele şi născocea fel şi fel de
chichiţe ca să scape de el. Până la urmă îi zise că i-o va da
de nevastă pe fie-sa numai atunci când i-o aduce pe cineva
care să fie în stare să bea tot vinul care ar încăpea într-o
pivniţă.
Prostilă se gândi că numai omuleţul cel cărunt din
pădure i-ar putea veni în ajutor cu-n sfat de folos. Porni
deci într-acolo şi când ajunse zări un om care şedea jos,
taman pe locul unde doborâse copacul, şi părea să fie tare
amărât. Prostilă îl întrebă ce tot are pe inimă de stă
cătrănit şi omul răspunse:
― Cum aş putea să fiu altfel dacă mă chinuieşte o
amarnică de sete şi n-am cu ce-o stinge?! Iar de apă, cât o
fi ea de rece, nu mă pot atinge, că nu-mi prieşte defel! E
drept ca adineauri am golit un butoi cu vin, dar ce
înseamnă o picătură la setea care mă frige pe mine? E
taman cât o picătură de apă pe o piatră înfierbântată, zău
aşa!
― Păi dacă-i numai asta, atunci află că mi-e în putinţă
să-ţi astâmpăr setea, îi zise Prostilă. Hai, frăţioare, cu
mine şi o să bei până n-o să mai poţi!
Îl duse apoi în pivniţa împăratului şi omul nostru se
înfipse lângă butoaiele cele mari şi, luându-le la rând, bău
de stinse, până ce începură a-l durea şalele, nu alta… Nici
nu trecuse bine ziua şi secase vinul din toate butoaiele.
Prostilă se duse la curte şi-i ceru din nou împăratului
să-i dea fata de nevastă. Dar ţi-ai găsit să i-o dea! Şedea
cătrănit toată vremea şi nu se putea hotărî în ruptul
capului să-şi mărite odrasla după un neisprăvit ca ăsta,
căruia toată lumea îi zicea Prostilă. Şi ca să scape de el, îl
mai puse la o încercare. Cică trebuia să găsească un om
care să fie-n stare să mănânce un munte de pâine…
Prostilă nu stătu multă vreme pe gânduri, ci porni imediat
la drum. Când ajunse în pădure, în acelaşi loc unde
doborâse copacul, zări un om cu o mutră tare necăjită,
care-şi tot strângea cureaua peste burtă, văicărindu-se
întruna:
― Vai de măiculiţa mea, am înfulecat un cuptor întreg
de pâine, da’ ce-mi poate ajunge doar un cuptoraş când
sunt lihnit de foame?! Prin burtă-mi fluieră vântul şi
trebuie să-mi strâng tot mereu cureaua ca să nu cad de-an picioarelea!
Auzind acestea, Prostilă se bucură tare mult şi-i zise:
― Mă, frate-miu, hai de te scoală şi vino cu mine, c-o
să-ţi dau să mănânci până te-i ghiftui!
Ajunseră ei în cetatea împărătească şi ce să vezi acolo:
din făina care fusese strânsă în întreaga împărăţie,
împăratul dăduse poruncă să se facă un munte uriaş de
pâine.
Pădureţul cel hămesit de foame se aşeză la poalele
muntelui de pâine şi începu să înfulece din el, de parcă se
băteau turcii la gura lui. Într-o singură zi n-avu ce alege
din muntele de pâine; şi când se lăsă seara, nu mai
rămăsese din el nici măcar o fărâmiţă…
Dacă văzu asta Prostilă, îi ceru pentru a treia oară
împăratului să-i dea fata de nevastă, dar acesta căută şi
de astă dată să umble cu fofârlica, doar-doar o scăpa de el.
Şi, în cuvinte mieroase, îl îndemnă să-i aducă la curte o
corabie care să fie aşa de năzdrăvană, încât să plutească şi
pe apă, şi pe uscat.
― Când te-oi vedea venind cu corabia la curtea
palatului, îi mai zise el, voind să dea vorbelor un anume
înţeles, să ştii că nu voi mai avea nici o pricină de
împotrivire şi ţi-oi da fata de nevastă, pe loc.
Prostilă porni iar în pădure spre locul cu pricina şi aici
îl găsi pe omuleţul cel bătrân şi cărunt pe care-l ospătase
din puţinele lui bucate. Şi bătrânul, ascultându-i păsul, îi
grăi astfel:
― Am mâncat şi am băut şi acu’ o să-ţi dau şi corabia!
Acestea toate ţi s-au cuvenit pe drept, fiindcă n-am putut
să-ţi uit bunătatea şi mila pe care mi-ai arătat-o la nevoie.
Şi omuleţul cel bătrân şi cărunt îi dărui corabia
năzdrăvană, care, pasămite, plutea şi pe apă, şi pe uscat.
În clipa când Prostilă i-o aduse peşcheş împăratului,
acesta nu mai avu ce să zică, vezi bine că i se duseseră pe
apa sâmbetei toate şiretlicurile… şi-i dădu fata de nevastă.
Şi se făcu o nuntă ca-n poveşti; iar după moartea
împăratului, Prostilă urcă în scaunul domnesc şi trăi în
fericire, până la adânci bătrâneţi, alături de nevasta lui.
Darul piticilor
A fost odată un croitor şi
un giuvaergiu şi au pornit ei
împreună la drum, că aveau
amândoi cam aceeaşi ţintă.
Şi mergând ei aşa, într-o
seară, după ce soarele apuse
în dosul munţilor, numai ce le
veniră în auz sunetele unui
cântec îndepărtat, care se
desluşea din ce în ce mai mult.
Şi cum cântecul suna ciudat
dar şi deosebit de plăcut, îşi uitară de orişice oboseală şi-o
luară repede înspre partea de unde venea cântecul.
Luna răsărise de-acum pe cer şi lumina drumul ca
ziua, aşa că cei doi călători putură să meargă fără de nici o
oprelişte. Şi-n curând, ajunseră la o colină. Şi pe colina
aceasta zăriră o mulţime de omuleţi care se ţineau de
mână şi dănţuiau plini de voioşie, învârtindu-se în cerc.
Şi-n timp ce jucau de mama focului, cântau cu toţii o
melodie tare duioasă. Păsămite, ăsta era cântecul pe care-l
desluşiseră cei doi călători. În mijlocul piticilor se afla un
bătrân, care era mai mare de stat decât ceilalţi şi omuleţul
ăsta purta un veşmânt împestriţat cu toate culorile şi-avea
o barbă cenuşie, care-i atârna până la glezne.
Croitorul şi giuvaergiul se opriră să privească la
dănţuiala piticilor şi se minunară de frumusestea jocului
şi de dulceaţa cântecului.
La un moment dat, bătrânul le făcu semn să intre şi ei
în joc şi omuleţii desfăcură cercul cu dragă inimă,
îmbiindu-i la rându-le să se prindă în horă.
Cum era îndrăzneţ din fire, giuvaergiul se şi apropie dar
vezi că croitorul se sfii la început şi rămase pe loc. Dar
când văzu cum se veselesc cu toţii, îşi luă inima în dinţi şi
se prinse şi el în joc. Cât ai clipi, cercul se închise din nou
şi prichindeii se prinseră să cânte şi să topăie ca nişte
apucaţi, făcând sărituri de doi coţi. În acest timp, bătrânul
scoase un paloş care-i atârna la cingătoare şi începu să-l
ascută.
Şi când fu de ajuns de ascuţit, aruncă o privire înspre
cei doi străini că li se făcu la amândoi inima cât un purice.
Dar până să se gândească bine la ce aveau de făcut,
bătrânul îl apucă pe giuvaergiu de chică şi, cu cea mai
mare iuţeala, îi tăie părul de pe cap şi mândreţea de barbă
stufoasă. Şi la fel păţi şi croitorul.
După ce-i sluţi astfel, bătrânelul îi bătu pe umăr, de
parcă ar fi vrut să le spună că e bucuros că nu s-au
împotrivit şi, dacă văzură asta, celor doi le mai veni inima
la loc.
Moşneagul le arătă cu degetul o grămadă de cărbuni şi
le dădu de înţeles să-şi umple cu ei buzunarele. Şi cu toate
că nu pricepeau la ce le-ar putea folosi nişte cărbuni,
amândoi îl ascultară. Apoi plecară mai departe, să-şi
găsească un culcuş peste noapte, că picau de somn.
Merseră ei ce merseră, dar nu prea mult şi când
ajunseră în vale, clopotele de la biserică băteau de miezul
nopţii. Şi pe dată cântecul amuţi. Tot alaiul piticilor se
făcu nevăzut şi colina rămase pustie în lumina lunii. Cei
doi călători găsiră adăpost la un gospodar care se îndură
de ei să-i lase în grajd. Şi făcându-şi culcuşul pe-un
maldăr de paie, amândoi se culcară, învelindu-se cu ţoale,
că se lăsase frigul. Vezi însă că din pricina oboselii,
uitaseră să-şi scoată cărbunii din buzunar şi o greutate
care-i înghioldea şi-i apăsa îi făcu să se trezească mai
devreme ca de obicei. Băgară ei mâna în buzunar, să vadă
ce-i supără, şi când o scoaseră, nu le veni să-şi creadă
ochilor că în loc de cărbuni era plină de aur! Şi ce crezi,
părul de pe cap şi barba le crescuseră la loc, din belşug.
Acu’ erau oameni avuţi, dar vezi că giuvaergiul, care din
fire era mai hrăpăreţ, îşi umpluse mai vârtos buzunarele
decât croitorul şi avea de două ori mai mult aur decât
acesta. Dar parcă era mulţumit! Un hrăpăreţ, când are
mult jinduieşte după şi mai mult… Cum era lacom de
avere, giuvaergiul îi propuse croitorului să mai zăbovească
pe acele locuri şi, când s-o întuneca, să meargă iarăşi la
colina unde-i găsise pe pitici şi să ia cu ei o comoară şi
mai mare. Vezi însă că croitorul nici nu vru să audă de aşa
ceva.
― Eu sunt mulţumit cu ce am. Peste puţin o să ajung
meşter şi-o să mă însor cu aleasa inimii. Şi pot spune că o
să fiu un om fericit… La ce m-aş lăcomi?
Dar ca să-i facă pe plac, mai rămase încă o zi în satul
unde mânaseră peste noapte. Către seară, giuvaergiul îşi
atârnă pe umăr câteva traiste ca să poată îndesa în ele cât
mai mulţi cărbuni şi-o porni la drum către colina piticilor.
Şi ca şi în noaptea trecută, îi află pe toţi acolo, jucând de
mama focului şi cântând. Moşneagul îl mai tunse o dată
chilug şi după asta îl îndemnă să ia din grămada de
cărbuni. Giuvaergiul doar atâta aştepta şi începu să-şi
umple traistele cât încăpea în ele. Apoi se întoarse fericit
în satul unde aştepta croitorul şi, culcându-se, se acoperi
cu haina. Şi mai înainte de a adormi, îşi spuse: „Chiar
dacă m-o înghioldi aurul de mi-o scoate sufletul, o să
strâng din dinţi şi-o să rabd!” Şi dormi el legănat de dulcea
presimţire că a doua zi va fi un om putred de bogat.
În zori, de cum deschise ochii, se sculă să-şi cerceteze
buzunarele, dar nu mică-i fu mirarea când scoase de acolo
doar cărbuni. Şi oricât de mult căuta, nu găsi decât tot
cărbuni. „Nu-i mare pagubă, se mângâie el, că tot mi-a
mai rămas aurul pe l-am dobândit în noaptea trecută!” Şi
se duse să-l ia de unde îl ascunsese, ca să-şi mai bucure
ochii cu strălucirea lui. Şi ce crezi, odată rămase
încremenit de spaimă, că-n locul aurului erau acum doar
cărbuni! De amar, se bătu peste frunte cu palma plină de
negreală şi pe loc simţi că tot capul îi este neted ca în
palmă, şi la fel şi bărbia.
Vezi însă că nenorocirea lui nu luase încă sfârşit… Abia
acum băgă de seama că pe lângă cocoaşa din spate, îi mai
crescuse o cocoaşă la fel de mare şi-n faţă. Abia atunci
pricepu că fusese pedepsit pentru lăcomia lui şi, de
mâhnit ce era, începu să se jelească amarnic. La ţipetele
lui, croitorul cel cumsecade se trezi din somn şi găsi o
mulţime de vorbe bune ca să-i ogoiască durerea:
― Ai fost tovarăşul meu de drum şi-o să rămâi la mine
cât oi trăi. Şi-o să împărţim averea frăţeste.
Croitoraşul se ţinu de cuvânt, dar bietul giuvaergiu
trebui să poarte toata viaţa cele două cocoaşe. Şi cum
rămăsese chelbos, trebui să-şi acopere capul cu o căciulă,
ca să nu i se vadă beteşugul ăsta.
Bunicul şi nepotul
A fost odată un bătrân
împovărat de ani. Şi de bătrân
ce era, privirea i se tulburase,
auzul îi slăbise şi-i tremurau
genunchii la orice mişcare.
Când şedea la masă să
mănânce, abia mai putea să
ţină lingura în mână: vărsa
ciorba pe masă, iar uneori îi
scăpau chiar bucăturile din
gură.
Şi văzând până unde ajunsese bătrânul cu nevolnicia,
fiul şi noră-sa se umplură de scârbă. Nu-i mai aşezară să
mănânce cu ei la masă, ci-l puseră într-un colţ, lângă
vatră.
Şi din ziua aceea îi dădeau mâncarea într-o strachină
de lut, şi nici măcar atât cât să se sature. Bătrânul căta cu
jind la masa încărcată cu bucate, şi ochii lui lăcrimau de
amărăciune.
Într-o zi, strachina de lut îi scăpă din mâinile cuprinse
de tremur; căzu pe jos şi se făcu cioburi. Când văzu asta,
nora apucă să-l certe de zor, dar bătrânul se închisese în
amărăciunea lui şi nu scotea o vorbă. Din când în când,
numai, scăpa câte-un oftat adânc.
„Asta e prea de tot!” îşi spuseră în sinea lor bărbatul şi
nevasta. Şi-i cumpărară din târg o strachină de lemn, pe
câteva părăluţe. Bietul bătrân trebui să mănânce de aici
înainte doar din strachina de lemn.
Şi iată că odată, înspre seară, cum şedeau cu toţii în
odaie, nepoţelul, să tot fi avut gâgâlicea de copil vreo patru
anişori, începu a-şi face de joacă cu nişte scândurele.
― Ce faci tu acolo? îl întrebă taică-său.
― Fac şi eu o covăţică, îi răspunse copilaşul, din care să
mănânce tata şi mama, când n-or mai fi în putere, ca
bunicul!
Amândoi cătară mult timp unul la altul şi de amar şi de
rusine îi podidi plânsul. Îl poftiră de îndată pe bătrân să se
aşeze la masa lor şi, din ziua aceea, mâncară iarăşi cu toţii
împreună. Şi din când în când se mai întâmpla ca
bătrânul să verse din mâncare, acum însă nu-l mai lua
nimeni la rost…
Croitoraşul cel isteţ
A fost odată ca niciodată o
domniţă şi domniţa asta era
atât de fudulă, că nu-i mai
intra nimeni în voie. Şi de se
întâmpla să vie vreun flăcău în
peţit, îl punea numaidecât să-i
ghicească vreo ghicitoare şi de
n-o putea dezlega, îl arunca
fără milă, batjocorindu-l în fel
şi chip. Trecură aşa
nenumărate rânduri de peţitori
pe la curtea împărătească şi-n cele din urmă, văzând că no scoate cu nici unul la capăt, domniţa porunci să se dea
sfară-n ţară că se va mărita cu acela care va fi în stare să-i
dezlege o ghicitoare şi că n-are decât să poftească oricine-o
vrea, fie el de neam, fie el om de rând.
Se gândiră mulţi să-şi încerce norocul şi-ntre ei iată că
s-au nimerit să fie şi trei croitori, pe care întâmplarea îi
adusese pe acelaşi drum. Când plecaseră în peţit, doi
dintre ei, care erau mai mărişori de ani, îşi făcuseră
socoteală că aşa cum nu dăduseră niciodată greş cu acul,
şi doar era vorba de împunsături iscusite, nu jucărie! naveau să dea greş nici acum, când trebuia să dezlege doar
o ghicitoare. Cel de-al treilea îşi dădu cu ideea că de aici o
să-i vie şi lui norocul, că din altă parte, ştia el bine, n-avea
de unde să-l aştepte…
Cei doi, văzând câte parale face, încercară să-l
povăţuiască:
― Măi flăcăule, mai bine ţi-ai vedea de treabă şi-ai sta
frumuşel acasă, că aşa, fără minte cum eşti, tot n-ai s-
ajungi la nimic!
Dar te pui cu el! Avea inima uşoară, de parcă i-ar fi
adus laude că e cine ştie ce isteţ, şi le zise că, de vreme cea
clocit în minte gândul ăsta, n-o să-l lase nici în ruptul
capului şi că de găsit o să găsească într-un fel cum s-o
scoată la capăt. Şi-o porni la drum, plin de voioşie, de
parcă toată lumea era a lui.
Când ajunseră la curtea împărătească, cei trei
croitoraşi trimiseră vorbă domniţei că aşteaptă să-i pună
şi pe ei la încercare cât mai degrabă, întrucât ei sunt
tocmai oamenii potriviţi s-o dezlege, având o minte atât de
subţirică, c-ar putea-o trece cu uşurinţă prin urechea
unui ac.
În clipa când se înfăţişară înainte-i, domniţa întrebă:
― Am două feluri de păr în cap: de câte culori or fi?
― Păi dacă-i vorba numai p-atât, se grăbi să răspundă
cel mai în vârstă dintre croitori, apoi trebuie să fie negru şi
alb, ca postavul care bate-n culoarea piperului şi-a sării,
de se cheamă chiar aşa: sare şi piper.
După ce-i ascultă răspunsul, domniţa-i zise:
― N-ai ghicit; să vedem ce spune mijlociul.
Al doilea fu încredinţat c-o brodeşte sigur şi zise:
― De nu e nici alb, nici negru, atunci de bună seamă
că-i roşu şi cafeniu, ca surtucul pe care-l poartă taica la
sărbători.
― N-ai ghicit nici tu, răspunse domniţa. Ia să-l auzim
pe prâslea, că, după nas, mi s-ar părea că ştie el ceva…
Croitoraşul nu luă în seamă batjocura şi, înaintând fără
sfială, grăi:
― Domniţa are pe dup-o ureche un fir de păr ca
argintul şi altul ca aurul şi astea sunt cele două feluri de
păr.
Auzindu-l, domniţa se îngălbeni ca şofranul şi fu cât
pe-aci să leşine de spaimă, căci croitoraşul ghicise ceea ce
ea credea că nici un om de pe faţa pământului n-ar putea
să ştie. Totuşi, cercă să se stăpânească şi, după ce-şi mai
veni în fire, zise:
― Dac-ai ghicit, ai ghicit, nu mă pot împotrivi… Dar
vorba e că doar cu atât n-o să mă poţi lua de nevastă şi se
cade să te mai supun la o încercare! Jos în grajd am un
urs. Să dormi la noapte cu el şi dacă mâine-n zori, când
m-oi trezi eu, te mai afli în viaţă, să ştii că te iau de
bărbat. Dar în sinea ei se gândea aşa: „Las’ că mă
descotorosesc eu de tine, procopsitule, că din ghearele
ursului până acum n-a scăpat nimeni cu zile!”
Dar croitoraşul nu se înspăimântă defel, ci, dimpotrivă,
grăi cu veselie:
― Ciocul şi norocul! Că ăl de îndrăzneşte şi încearcă
înseamnă că pe jumătate a şi câştigat.
De îndată ce se lăsă înserarea, îl duseră pe croitoraş în
grajd, unde-şi avea ursul culcuşul. Cum îl văzu, dihania
vru să se năpustească asupră-i şi să-i dea una zdravănă
cu laba, de bun venit.
― Hei, mai încet, mai încet, ursule, strigă croitoraşul.
Ce te pripeşti aşa? Că te-oi potoli eu, să mă pomeneşti!
Şi ca şi când n-ar fi avut nici o grijă şi nu l-ar fi
aşteptat nici o primejdie, scoase domol din buzunar nişte
nuci şi spărgându-le între dinţi începu să le ronţăie
miezul. Când văzu asta ursul, i se făcu poftă să mănânce
nuci. Croitoraşul, care era un pişicher cum nu s-a mai
văzut, băgă mâna-n buzunar şi făcându-se, pasămite, căşi uitase cum l-a primit ursul, îi întinse un pumn plin, dar
nu de nuci, ci de pietre…
Ursul le vârî în gură la iuţeală, dar nu le putu sparge,
oricât încleştă el din măsele, şi se căzni de-l trecură zeci de
sudori.
„Poftim, gândi el despre dânsul, ditamai namila şi mi sau muiat balamalele, de nu mai pot sparge nici o nucă!”
Iar croitoraşul îi zise, ca şi când n-ar fi fost de rangul lui o
asemenea treabă:
― Na, sparge-mi şi nucile mele! Vai de tine, măi, ursule,
îl înfruntă croitoraşul, ai o gură cât o şură şi nişte măsele
cât dinţii greblei, da’ degeaba, că nu eşti în stare să spargi
nişte nuci… Luă pietrele şi se prefăcu că le bagă-n gură,
dar cum era iute de mână, le schimbă c-o nucă şi, trosc! o
sparse între dinţi…
― Ia să mai încerc şi eu o dată, zise atunci ursul,
înciudat şi ruşinat în acelaşi timp. Când mă uit la tine
cum le spargi, mi se pare că-i lucru lesne, dar mai
adineauri era cât pe-aci să-mi iasă falca din loc de-atâta
caznă.
Croitoraşul îi întinse iar o mână de pietre şi ursul
crâşca din măsele, dând să le spargă, de săreau scântei,
dar tot degeaba…
Flăcăul nostru nu lua în seamă de era ursul supărat ori
ba, că vesel nu prea cred eu să fi fost după o asemenea
ocară, şi-şi vedea de treaba lui.
Mai lăsă el să treacă un timp şi după aceea îşi scoase o
scripcă de sub haină şi şi-o potrivi în bărbie, să cânte din
ea niţeluş. Când auzi ursul cântecul nu se mai putu
stăpâni, de parcă îi ardea jar sub tălpi, şi începu să-i tragă
o bătută, că sărea cojocul pe el, nu altceva. Şi cum îi
plăcuse tare mult cântecul, îl întrebă pe flăcău:
― Ia ascultă, bre, e greu să cânţi la drăcia asta?
― Da’ de unde, i-o jucărie, îi răspunse croitoraşul. Ia
uită-te ici: cu stânga plimbi degetele pe coarde, iar cu
dreapta tragi arcuşul peste ele… Şi după aia cântecul
izvorăşte singur din scripcă, să-ţi ciuleşti urechile şi să-l
tot auzi: Trai-lai-la-la! Trai-lai-la-la!
― Tare mult mi-ar place să deprind şi eu meşteşugul
ăsta, zise ursul, ca să nu mai am nevoie de-un scripcar,
când mi-o veni chef să joc, ci să-mi cânt singur… N-ai vrea
să mă-nveţi?
― Cum să nu, bucuros, se grăbi să-i răspundă
croitoraşul, dar, mai înainte de toate, trebuie să-mi dau
seama de ai îndemânare. Şi îndemânarea asta după labe
se vede; ia arată-mi-le! Olio, câta mai unghiile! Trebuie să
ţi le mai scurtez niţeluş, că altfel vatămi strunele…
De unde aduse o menghină, nu ştiu, destul că-l momi
pe urs să-şi pună labele-n ea şi strânse şurubul, că i se
învineţiră degetele de atâta strâns. Apoi îi spuse ursului,
râzându-şi de el:
― Acu’ aşteaptă până ce-oi veni cu o foarfecă, că doar
nu-i zor!
Ursul începu să mormăie şi să se zvârcolească de
durere şi ciudă, dar croitoraşul nu-l luă în seamă şi-l lăsă
să mormăie cât i-o plăcea, de parcă n-ar fi fost lângă el săl audă. Îşi potrivi într-un colţ o mână de paie şi, culcânduse pe ea, dormi fără grijă până a doua zi dimineaţa.
Când îl auzi domniţa pe urs mormăind, crezu că
mormăie şi nu-şi mai găseşte astâmpăr de bucurie că-i
făcuse croitoraşului de petrecanie. A doua zi, în revărsatul
zorilor, se sculă veselă şi fără griji, dar când dădu să se
apropie de grajd, ce-i văzură ochii? Ghiujul de croitoraş se
hlizea la ea, teafăr şi nevătămat, de parcă toată lumea era
a lui şi nu l-ar fi ameninţat nicicând vreo primejdie. Acu’,
biata domniţă ce putea să mai zică?! Apucase de făgăduise
în faţa oamenilor c-o să-l ia de bărbat şi n-avea cum să-şi
mai calce cuvântul.
Împăratul dete poruncă să se aducă o caleaşcă şi
domniţa se urcă în ea, alături de croitoraş. Vezi însă că cei
doi tovarăşi ai croitoraşului erau negri la inimă şi-l
pizmuiau pe flăcău pentru că dăduse peste un asemenea
noroc şi, mai înainte ca alaiul să pornească spre biserică,
alergară în cea mai mare grabă să desfacă labele ursului
din strânsoare şi-l lăsară slobod.
Ursul abia aştepta clipa asta; turbat de mânie, o luă la
fugă, gâfâind de sforţarea pe care o făcea, ca să ajungă din
urmă caleaşca. Şi mormăia atât de grozav, că domniţa îl
auzi încă de departe şi începu să ţipe îngrozită:
― Vai de mine şi de mine, s-a luat ursul după noi şi
vrea să te mănânce!
Dar croitoraşului nostru ce-i veni în gând? Sprinten
cum era şi uşor, se lăsă cu capu-n jos şi întinzând
picioarele afară, prin fereastră, şi le împreună de-ai fi zis
că sunt menghină. Şi strigă la urs, din goana cailor:
― Uite, vezi menghina? Şterge-o, ori de nu, acu’ îţi prind
labele într-însa!
Când văzu ursul cum stă treaba, îl apucă un cârcel la
inimă şi-o luă la fugă înapoi de-i sfârâiau călcâiele…
Iar croitoraşul nostru se duse în tihnă la biserică, unde
se cunună cu domniţa. Şi trăiră fericiţi împreună, până la
adânci bătrâneţi.
Cine nu crede ce vă zisei, să dea pe loc un pitac, să-i
cumpăr o poveste mai adevărată…
Fata moşului cea cuminte şi harnică şi
fata babei cea haină şi urâtă
A fost odată un moş şi
moşului ăstuia îi murise
nevasta, şi-a mai fost şi-o
femeie bătrână, şi femeii ăsteia
îi murise bărbatul. Şi
moşneagul avea o fată şi
băbuţa avea şi ea o fată. Fetele
se cunoşteau de când erau
micşoare şi totdeauna le vedeai
preumblându-se împreună. Şi
după fiece plimbare veneau de
braţ la casa văduvei. Şi iată că-ntr-o zi, baba îi spuse fetei
moşneagului:
― Fată, hăi, ia ascultă aici: spune-i lui tată-tău să mă ia
de nevastă, şi de s-o învoi, o să te ţin ca-n puf şi-o să-ţi
dau în fiecare dimineaţă numai lapte, ca să-ţi speli
feţişoara, iar de băut, numai vin dă-l bun, iar fetei mele o
să-i dau apă de spălat şi apă de băut.
Fata se duse acasă şi-i spuse lui taică-său vorbele
femeii. Omul rămase pe gânduri şi tot chibzuia:
― Oare ce să fac? Că însurătoarea e şi desfătare, dar şi
chin!
Şi pentru că nu se putea hotărî nici într-un fel, nici
într-altul, îşi scoase în cele din urmă cizma din picior şi-i
spuse fetei:
― Uite, cizma asta are o gaură în talpă. Du-te cu ea în
pod şi atârn-o de cuiul cel mare din grindă şi vezi de
toarnă apă în carâmb. Dacă apa nu s-o scurge din cizmă,
să ştii că mă-nsor, iar de n-o ţine apa, nu mă mai însor,
asta-i hotărât!
Fata făcu aşa cum îi spusese taică-său, dar gaura din
talpă se strânse de apă şi cizma rămase plină până-n
marginea carâmbului. După ce văzu cum stă treaba, fata
se duse degrabă la taică-său de-i spuse ce s-a întâmplat
cu apa din cizmă. Se miră el de cele ce-i spusese fata şi,
până la urmă, se urcă în pod să se încredinţeze cu ochii
lui de-i adevărat ori ba. Şi văzând el că fata-i spusese
numai adevărul, se duse la văduvă şi-o luă de nevastă.
Dis-de-dimineaţă, când se sculară fetele din aşternut,
fata unchiaşului găsi lapte de spălat şi vin de băut, iar fata
babei, apă de spălat şi apă de băut. A doua zi însă,
amândouă fetele nu găsiră decât apă de spălat şi apă de
băut. Şi aşa a rămas să fie în toate zilele de aici înainte…
Maştera o duşmănea de moarte pe fata moşului şi, pe zi
ce trecea, nu ştia ce să mai scornească pentru a o obidi şi
a o face să se scârbească de viaţă.
Şi în acelaşi timp o şi pizmuia pe fată, fiindcă era
frumoasă şi bună, pe câtă vreme a ei era urâtă şi haină la
suflet.
Într-o iarnă, pe vremea când crăpau şi ouăle corbului
de ger şi zăpada se aşternuse atât de înaltă peste dealuri
şi văi că trebuia să înoţi prin ea, nu alta, baba făcu o
rochie de hârtie şi, chemând-o pe fata unchiaşului, îi zise:
― Îmbracă-te cu rochia asta şi du-te chiar acu’ în
pădure de-mi culege un coşuleţ cu fragi, că mi s-a făcut
poftă!
― Doamne, Dumnezeule, spuse fata, dar unde s-au mai
pomenit fragi pe timp de iarnă!? Pământul e îngheţat
bocnă şi-i atâta zăpadă, că a acoperit totul… Şi-apoi, cum
o să umblu numai în rochia asta de hârtie?! Că afară e un
ger de-ţi taie suflarea şi te-ngheaţă. Şi-o să sufle crivăţul
prin rochie şi mi-or sfâşia-o mărăcinii!
― Cum, îndrăzneşti să mi te pui împotrivă? se stropşi la
ea maştera. Mişcă-te de aici cât mai iute şi nu care cumva
să-mi vii fără fragi!
Îi dete apoi o fărâmă de pâine uscată şi-i zise:
― Asta o să-ţi fie de ajuns pentru toată ziua şi încă prea
mult!
Dar în sinea ei gândi: „Las’ că o să îngheţi tu de frig şi o
să mori de foame şi n-o să te mai văd înaintea ochilor!”…
Fata n-avu încotro, îmbrăcă rochia de hârtie, luă
coşuleţul şi porni în pădure. Cât cuprindeai cu ochiul nu
se zărea decât zăpadă şi iar zăpadă, şi nici un firicel de
iarbă nu-şi arăta pe nicăieri săbiuţa-i verde. Când ajunse
fata în pădure, văzu o căsuţă la fereastra căreia priveau
trei pitici bărboşi. Fata le dădu bineţe şi bătu cu sfială la
uşă. Piticii, care o văzuseră încă de pe drum, rostiră cu
toţii-ntr-un glas:
― Intră, fetiţă, intră!
Fata păşi pragul, se aşeză pe laviţa de lângă vatră, ca să
se încălzească şi începu să muşte din codrul de pâine
uscată.
― Dă-ne şi nouă o bucăţică, o rugară piticii, că n-am
luat nimic în gură pe ziua de azi!
― Cu dragă inimă! le răspunse fata, rupse în două
bucata de pâine şi le dădu jumătate.
― Ce cauţi în pădure pe-o vreme câinoasă ca asta,
copilă dragă? o întrebară piticii. Şi cum se face că pe un
ger ca ăsta de crapă până şi pietrele umbli atât de subţirel
îmbrăcată?!
― Ce-s eu de vină dacă pe asta mi-a dat-o s-o îmbrac
mama vitregă! zise fata, oftând cu obidă. Mi-a poruncit să
umplu cu fragi coşuleţul de-l vedeţi aici şi m-a ameninţat
că de nu l-oi putea umple nu mai am ce căuta acasă!
După ce fata îşi sfârşi bucăţica de pâine, piticii îi
dădură o mătură şi-i ziseră:
― Ia du-te de mătură zăpada de la uşa din dosul casei!
Cum ieşi din odaie, piticii începură să se sfătuiască între
ei:
― Ce să-i dăruim noi fetei, pentru că a fost cuminte şi
bună şi a împărţit pâinea cu noi?
Primul dintre pitici grăi:
― Eu îi menesc să fie din zi în zi mai frumoasă.
Al doilea urmă:
― Iar eu, ca de câte ori deschide gura să rostească o
vorbă, să-i cadă câte-un galben din gură.
Iar al treilea zise:
― Iar eu, ca să vină un fecior de împărat şi s-o ia de
nevastă.
Fata făcu precum îi spuseseră piticii. Mătură zăpada
din dosul căsuţei şi ce credeţi că-i fu dat să vadă? O
mulţime de fragi îşi arătau căpşoarele deasupra zăpezii,
toate roşii ca sângele, de coapte ce erau! Cu inima plină de
bucurie, fata se grăbi să-şi umple coşuleţul şi, după ce
mulţumi piticilor şi-şi luă rămas bun de la fiecare, porni în
fugă spre casă să ducă fragii.
Cum intră pe uşă şi dădu bună seara, numai ce se
pomeni că-i pică un ban de aur din gură. Povesti apoi ce i
s-a întâmplat în pădure şi de câte ori spunea o vorbă îi
cădea câte-un ban de aur, astfel că-n scurtă vreme se
umplu întreaga odaie.
― Ia te uită ce nesocotinţă, să arunci aşa cu banii…?
făcu soră-sa vitregă şi-n sufletul ei era neagră de pizmă.
Şi pe dată se hotărî să plece şi ea în pădure. Dar
mamă-sa căută s-o oprească zicându-i:
― Nu te las, fata mamei, că mă tem să nu-mi degeri pe
drum de frig, că suflă crivăţul cum nu s-a mai pomenit.
Dar fata nici nu voi să audă de aşa ceva şi stărui morţiş
în hotărârea ei. Dacă văzu baba că nu e chip s-o
înduplece, îi făcu o scurteică bună, căptuşită cu blană, şi-i
pregăti, să aibă de drum, pâine cu unt şi cozonac.
Fata se încotoşmănă cu blana şi-o porni apoi spre
pădure. Şi nu se opri decât când ajunse în dreptul căsuţei
piticilor. Piticii se aflau tot la geam şi priveau afară, dar
fata nici nu-i luă în seamă şi nu le dădu bineţe. Şi intră
buzna pe uşă, fără s-o poftească nimeni. Ajunsă în casă,
îşi căută un loc lângă vatră şi începu să înfulece cu poftă.
― Dă-ne şi nouă puţin, o rugară piticii.
Dar fata răspunse cu gura plină:
― Da’ ştiţi c-aveţi haz! Abia de-mi ajunge mie; de unde
să vă mai dau şi vouă?!
După ce sfârşi de mâncat, piticii îi ziseră:
― Ia mătura asta şi du-te de mătură zăpada la uşa din
dos!
― Căutaţi-vă pe altul să vă măture zăpada, ori de nu,
măturaţi singuri, le răspunse fata mânioasă, că doar n-am
slugărit la uşa voastră!
Stătu ea o bucată de vreme pe laviţa de lângă cuptor şi,
văzând că piticii n-au de gând să-i dăruiască nimic, ieşi pe
uşă afară, supărată foc.
După ce o văzură plecată, piticii începură să se
sfătuiască între ei:
― Ce să-i menim pentru că-i atât de pizmaşă şi haină la
suflet şi nu se îndură să dea nimănui nimic?
Primul pitic grăi:
― Eu îi menesc să fie din zi în zi mai urâtă!
Cel de-al doilea urmă:
― Iar eu, ca de câte ori o rosti o vorbă, să-i sară câte-o
broască din gură!
Al treilea grăbi să-i ureze şi el:
― Iar eu, să-i cadă pe cap atâtea nenorociri şi să îndure
atâtea suferinţe câte i se cuvin pentru câinoşenia ei!
Fata căută ce căută prin pădure şi, negăsind fragi,
porni mânioasă spre casă. Şi cum păşi pragul, vru să-i
povestească maică-sii ce-a văzut în pădure, dar n-apucă
să rostească o vorbă, că-i şi sări din gură o broască. Şi tot
aşa, de câte ori da să spună ceva, lepăda câte-o broască,
că toată lumea se ferea din calea ei, cuprinsă de scârbă.
Când văzu ce pacoste a dat peste capul fiică-sii, baba se
învenină de necaz şi nu ştiu ce blestemăţii să mai
scornească pentru a o pierde pe fata unchiaşului, care din
zi în zi se făcea tot mai frumoasă. În cele din urmă luă o
căldare şi o puse pe foc, iar când apa începu să dea în
clocot, aruncă înăuntru mai multe caiere de in, pe care le
lăsă să fiarbă bine. Când socoti c-au fiert de ajuns, i le
puse fetei pe umeri şi, dându-i un topor, o trimise la gârlă
să facă o copcă în gheaţă şi să înălbească tortul.
Fata se supuse, că n-avea încotro, şi, ducându-se la
gârlă, începu să spargă gheaţa cu toporul. Şi cum spărgea
ea aşa, numai ce vede venind o caleaşcă trasă de patru cai
albi, în care se afla împăratul. Caleaşca opri drept în faţa
ei şi împăratul, scoţându-şi capul pe fereastră, o întrebă
cu blândeţe:
― Fata mea, cine eşti şi ce faci aici?
― Sunt o fată sărmană şi înălbesc tortul, răspunse ea.
Împăratului i se făcu milă de dânsa şi când văzu cât e
de frumoasă o întrebă din nou:
― N-ai vrea să vii cu mine?
― Ba aş vrea cu dragă inimă! grăi fata, care nu mai
putea de bucurie că-n sfârşit avea să scape de babă şi de
sora ei vitregă.
Fata se urcă apoi în caleaşcă şi porni la drum în
tovărăşia împăratului. Şi de-ndată ce sosiră la palat,
făcură nuntă mare, după cum ursiseră piticii din pădure.
După un an împărăteasa născu un fecior. Când auzi
maştera de norocul care dăduse peste fată, veni împreună
cu fiică-sa la palatul împărătesc, chipurile s-o vadă, că liera dor.
Dar planul lor era ticluit dinainte şi, când împăratul ieşi
din iatac pentru câtăva vreme, zgripţuroaica o şi apucă pe
împărăteasă de cap, iar fiică-sa de picioare şi, ridicând-o
din pat, o zvârliră pe fereastră în râul care curgea pe lângă
zidurile palatului. Fata cea urâtă se grăbi să se culce în
locul împărătesei şi baba îi trase aşternutul până peste
cap, ca să nu fie cumva recunoscută. Când se întoarse
împăratul şi vru să stea de vorbă cu împărăteasa, baba îl
opri zicându-i:
― Dă-i pace, măria ta, că acum năduşeşte şi nu i-e
gândul să stea la taclale!
Împăratul nu bănui nimic rău şi veni a doua zi. Dar de
cum intră în vorbă cu nevastă-sa, băgă de seamă că la
fiecare vorbă de-a ei îi sare câte-o broască din gură, pe
câtă vreme, înainte, îi săreau numai bani de aur.
Se minună el de schimbarea asta şi-o întrebă pe babă
dacă nu ştie care-i pricina, dar ea îl linişti spunându-i că
aşa li se întâmplă câteodată lăuzelor; că totul se trage din
pricina fierbinţelii de ieri şi că-n scurtă vreme avea să-i
treacă…
Dar peste noapte, ajutorul de bucătar îşi aruncă
privirea pe fereastră şi văzu cum venea pe gârlă o raţă,
înotând de zor şi întrebând cu grai omenesc:
― Ce faci, împărate luminate? Dormi, ori veghezi pe
înnoptate?
Văzând că cel întrebat nu răspunde, raţa mai zise:
― Dar oaspeţii mei s-au culcat?
Şi atunci ajutorul de bucătar îi răspunse:
― Dorm de mult, de când s-a înserat!
Raţa întrebă apoi:
― Da’ copilaşul meu ce mai face?
Şi ajutorul de bucătar răspunse:
― În leagăn de mătase doarme-n pace!
De cum auzi vorbele astea, raţa îşi recăpătă înfăţişarea
împărătesei, intră în palat, îi dădu copilului să sugă, îi
potrivi aşternuturile şi apoi, prefăcându-se iar în raţă, o
porni înot în susul gârlei.
Veni aşa două nopţi de-a rândul, iar în cea de-a treia
noapte îi spuse ajutorului de bucătar:
― Du-te şi-i dă de veste împăratului să ia paloşul şi să-l
învârtească pe prag, de trei ori, deasupra capului meu!
Ajutorul de împărat alergă şi-i spuse împăratului tot ce
văzuse şi auzise. Împăratul scoase paloşul din teacă şi,
oprindu-se în prag, îl învârti de trei ori deasupra raţei. Şi
la a treia învârtitură, numai ce văzu că se preface raţa
iarăşi în împărăteasă: şi era voinică, sănătoasă şi plină de
voioşie ca atunci când o văzuse ultima oară. Când auzi
haina de maşteră că s-au schimbat lucrurile şi că
împărăteasa cea adevărată e din nou în palat, se grăbi să-i
spună fiică-sii:
― Hai s-o ştergem de-aici cât mai e timp, până ce nu
pune împăratul slujitorii să ne prindă şi să ne
pedepsească!
Şi chiar în noaptea aceea reuşiră să se strecoare din
palat şi, mergând pe drumuri lăturalnice, ieşiră din oraş şi
trecură de hotarele împărăţiei. Dar pe oriunde treceau ori
căutau să facă popas, oamenii le întorceau cu scârbă
spatele, şi nu e de mirare: că de cum dădea fata cea urâtă
să spună o vorbă, îi şi sărea câte-o broască din gură. Şi tot
aşa se făcu că nimeni nu se mai îndură de ele să le ajute
în vreun fel. Şi pe drept cuvânt gândeau oamenii în sinea
lor: „Numai peste un om rău la suflet şi câinos din cale
afară poate să cadă aşa pacoste!”
Rătăciră ele aşa din loc în loc, din ţară-n ţară, ca nişte
pribegi fără căpătâi, şi nimeni nu voia să audă de ele şi să
le dea adăpost.
Iar împărăteasa cea tânără trăi de aci înainte în bucurie
şi fericire împreună cu împăratul şi feciorul lor.

Prietesugul dintre soarece si pisica

O pisica a facut cunostiinta odata cu un soarece, si i-a vorbit atat de mult despre marea iubire si prietenie pe care o simtea fata de el, incat, pana la urma, soarecele a incuviintat sa traiasca si sa-si tina gospodaria impreuna. "Trebuie sa ne facem provizii pentru iarna, sau vom muri de foame," a zis pisica, "iar tu, mic soarece, nu poti sa te aventurezi oriunde, caci poti fi lesne prins intr-o capcana odata si-odata." Acest bun sfat a fost urmat de indata, si cei doi au cumparat un borcan cu untura, pe care n-au stiut insa unde sa il puna.
In cele din urma, dupa multe discutii, pisica a spus, "Nu stiu un loc mai bun in care sa-l pastram decat in biserica, pentru ca nimeni nu indrazneste sa fure ceva de acolo. Il vom aseza sub altar, si nu ne vom atinge de el pana cand nu vom avea cu adevarat nevoie."
Au ascuns asadar borcanul cu untura in acel loc sigur, dar nu a trecut multa vreme si pisicii a inceput sa i se faca pofta de untura, asa ca ia grait soarecelui, " Vreau sa-ti spun ceva, soricelule. Verisoara mea a adus pe lume un baietel, si mi-a cerut sa ii fiu nasa. Bebelusul este asa de dragut, are o blana alba cu pete cafenii, iar eu il voi tine deasupra cristelnitei. Lasa-ma sa ma duc la azi la botez, si ocupa-te tu singur de casa pana ma intorc." - "Desigur, desigur," i-a raspuns soarecele, "trebuie sa mergi neaparat, si daca ti se da ceva bun, gandeste-te si la mine; mi-ar place si o picatura de vin rosu de la botez."
Tot ce spusese pisica n-avea nici un strop de adevar, caci nu avea nici o verisoara, si nici nu i se ceruse sa fie nasa. Ea s-a dus direct la biserica, a sos de sub altar borcanul cu untura, si i-a lins partea de deasupra. Apoi a facut o plimbare pe acoperisurile orasului, s-a intins la soare, lingandu-si cu pofta buzele ori de cate ori isi aducea aminte de borcanul , si nu s-a intors acasa pana nu s-a inserat.
"Hei, te-ai intors," a exclamat soarecele, "fara indoiala, ai avut parte de o zi fericita." - "Totul a mers foarte bine," a raspuns pisica. "Si ce nume i-ai dat copilului?" - "Deasupra!," a zis pisica cu nonsalanta. "Deasupra!" a strigat soarecele, "e un nume destul de ciudat si iesit din comun, il mai poarta cineva din familia ta?" - "Intelesul lui, " a remarcat pisica , " nu este cu nimic mai rau decat Hotul-de-farimituri, asa cum ti-ai numit finii."
Nu s-a scurs mult timp, si pisica a fost cuprinsa din nou de dorul de untura, asa ca i-a zis soarecelui, "Fa-mi te rog o favoare, si ingrijeste-te inca o data singur de casa. Mi s-a cerut din nou sa fiu nasa, si, intrucat copilasul are un cerc alb in jurul gatului, nu am putut sa refuz." Bunul soarece a fost de acord, iar pisica s-a strecurat pe langa zidurile orasului pana la biserica, si a infulecat jumatate din borcanul cu untura. "Nimic nu pare sa fie atat de bun precum ceva ce pastrezi numai si numai pentru tine," si-a spus pisica, fiind foarte multumita de felul cum isi petrecuse ziua. La intoarcerea acasa, soarecele a intrebat-o, "Ce nume i-ai dat la botez copilului?" - "Jumate-gata," a raspuns pisica. "Jumate-gata! Cred ca glumesti. Nu am auzit nicicand in viata acest nume, pun pariu pe ce vrei ca nu este nici macar in calendar!"
A mai trecut putina vreme, si pisicii a inceput din nou sa i se faca gura apa dupa niste untura. "Toate lucrurile bune se fac de trei ori," a zis ea, "Am fost iarasi rugata sa fiu nasa. Bebelusul are blanita neagra, numai labutele ii sunt albe, si, oricat ai cauta nu ai putea gasi nici un alt fir alb pe tot trupul sau; un astfel de lucru se intampla numai odata la cativa ani! Ma lasi sa ma duc nu-i asa?" - "Deasupra! Jumate-gata," a rostit soarecele, "numele astea sunt asa de ciudate incat m-au pus pe ganduri." - "Stai mereu in casa," i-a raspuns pisica, "in blanita ta gri-negrisoara, cu coada ta lunga, si iti faci tot felul de ganduri prostesti din pricina ca nu iesi deloc afara la lumina zilei."
Cat a ramas singur, soarecele a facut curat si ordine in casa, iar lacoma pisica nu s-a lasat pana nu a lins toata untura din borcan. "Cand ai terminat de mancat tot, te simti asa de bine," a gandit pisica, si, satula peste poate, nu a revenit acasa decat noaptea tarziu. Soarecele a intrebat-o iarasi ce nume ii pusese celui de-al treilea copil. "Acest nume nu te va multumi mai mult decat celelalte," i-a raspuns pisica. "L-am botezat "S-a dus tot." - "S-a dus tot"! a strigat soarecele, "acesta este cel mai ciudat nume din toate! Nu l-am vazut niciodata tiparit. S-a dus tot; ce inseamna?" si a dat neincrezator din cap, si-a ridicat coada in sus si a plecat la culcare.
De atunci, nimeni nu i-a mai cerut pisicii sa fie nasa, insa cand a sosit iarna si nu mai aveau nimic sa puna in gura, soarecele s-a gandit la rezerva lor, si a spus, "Haide, pisico, sa mergem sa luam borcanul de untura pe care l-am pastrat pentru zile negre, ar trebui sa fie un deliciu." Au plecat la drum, au intrat in biserica si au gasit borcanul la locul lui, dar vai, nu mai avea nimic in el! "Aha," a exclamat soarecele, " acum inteleg ce s-a intamplat, acum totul iese la iveala! Imi esti prietena adevarata? Ai mancat mai intai ce era deasupra, apoi l-ai dat Jumate-Gata, si, dupa aceea…" - "Tine-ti gura," a strigat pisica, "inca un cuvant si te mananc si pe tine." Vorbele "S-a dus tot" au scapat insa fara voie de pe buzele bietului soarece. Abia a apucat sa le rosteasca ca pisica a si sarit la el, l-a inhatat si l-a inghitit dintr-o imbucatura. Fara indoiala, asa se petrec lucrurile in lume.

Fratior si surioara

Intr-o zi, fratele si-a luat sora de mana si i-a spus, "De cand a murit mama noastra nu mai avem zile bune de trait in casa. Mama noastra vitrega ne bate in fiecare zi si, daca indraznim sa ne apropiem de ea, ne alunga de indata afara din casa. Nu avem nimic de mancare decat farimiturile de paine ramase pe masa. Pana si cainele nostru se hraneste mai bine decat noi, reusind, din cand in cand, sa fure cate o bucatica buna de carne din bucatarie. Daca ar sti buna noastra mama cum am ajuns sa traim, ne-ar jeli de mila! Haide sa plecam in lumea larga!"
Nu au stat mult pe ganduri si au fugit de acasa. Au calatorit intreaga zi peste campuri, pasuni si pamanturi stancoase, iar daca se intampla sa ii prinda ploaia, sora spunea, "Iata, cerurile plang impreuna cu noi!" Catre seara, au ajuns intr-o mare padure si, fiind nemaipomenit de obositi si infometati dupa lungul lor drum, s-au catarat intr-un copac inalt si au adormit bustean.
A doua zi dimineata, atunci cand s-au trezit, soarele era sus pe cer, iar razele sale straluceau printre frunze. Fratele a zis, "Sora draga, mi-e asa de sete! Daca as sti vreun izvor pe aproape, m-as duce degraba la el sa ma indestulez cu apa! Aud clipocitul unei ape curgatoare pe-aproape sau mi se pare mie?"
Cei doi au coborat din copac, fratele si-a luat sora de mana, si au plecat in cautarea unui izvor. Mama lor vitrega era insa vrajitoare rea. Ea si-a dat seama curand ca cei doi copii fugisera de acasa, si le-a luat urma, asa cum numai o vrajitoare stie sa faca, dupa care a aruncat o vraja rea peste toate apele din padure.
Cand au descoperit, asadar, un mic parau ce isi croia drum peste o albie plina de albe pietricele, fratele a vrut sa bea imediat din apa sa, dar sora a auzit cum valurile murmurau, "Intr-un tigru se va preface cine bea din apele mele, cine ma soarbe in tigru se va preschimba."
Sora a strigat cat a putut de repede, "Te rog, frate draga, nu bea din paraul asta, caci te vei transforma intr-o fiara salbatica si ma vei sfasia!"
Desi era peste masura de insetat, fratele a ascultat-o si a spus ca va astepta pana vor ajunge la un alt izvor. Atunci cand au dat peste o a doua apa curgatoare, aceasta glasuia, "Intr-un lup se va preface cine bea din apele mele, cine ma soarbe intr-un lup se va preschimba."
Din nou, sora a strigat din toate puterile, "Te rog, draga frate, nu bea, caci te vei transforma intr-un lup si ma vei manca!"
Fratele s-a abtinut sa se atinga de apa, si a zis, "Voi mai astepta pana la urmatorul izvor, dar acolo va trebui sa beau indiferent ce imi vei spune, pentru ca setea care ma stapaneste este mult prea mare."
Au ajuns, apoi, la un al treilea izvor, iar sora i-a auzit valurile susurand, "Intr-un cerb se va preface cine bea din apele mele, cine ma soarbe intr-un cerb tanar se va preschimba."
Sora a exclamat iarasi, "Vai, frate draga, te rog nu bea, caci te vei transforma intr-un cerb si vei fugi departe de mine!"
Fratele ei ingenunchease insa deja pe malul izvorului si bause din apa. De indata ce cel dintai strop i-a atins buzele, s-a preschimbat intr-un cerb.
Sora a plans cu lacrimi amare transformarea bietului ei frate, iar el a stat, plin de tristete, in preajma ei. In cele din urma, fata a zis, "Nu te ingrijora, draga cerbule, pentru ca nu te voi parasi niciodata."
Dupa aceea, si-a desfacut lantul de aur de la gat si l-a pus in jurul grumazului cerbului, a adunat cat de multe crengute de trestie a putut gasi si a impletit din ele un lat moale, cu care a legat de gat cerbul, si a mers cu el tot mai adanc in padure. Au batut cale indelungata pana ce au ajuns in dreptul unei mici case. Fata s-a uitat inauntru si dat seama ca era parasita, asa ca s-a gandit, "Am putea sa locuim aici." A adunat frunze si muschi pentru a incropi un culcus pentru cerb, si, apoi, in fiecare dimineata a mers in padure culegand fructe si radacini pentru ea, si iarba proaspata drept hrana pentru cerb. Acesta manca cu bucurie din mana ei si zburda prin preajma sa. La lasarea noptii, cuprinsa de oboseala, fata isi spunea rugaciunea si isi aseza capul pe spatele cerbului, ce ii servea drept moale perna, atipind molcom, pe nesimtite. Daca fratele ei si-ar fi recapatat infatisarea de om, ar fi avut, cu adevarat, o viata tare frumoasa!
In acest fel, cei doi au trait o vreme singuri in salbaticie. S-a intamplat insa ca intr-o zi regele din acea tara sa porneasca la o mare vanatoare prin padure. Ecourile cornurilor, latratul cainilor, si strigatele ademenitoare ale vanatorilor rasunau prin tot codrul, iar cerbul era strabatut de neastampar, dorindu-si sa ia parte la toate acestea.
"Ah," i-a spus sorei sale, "lasa-ma sa ma duc la vanatoare, nu mai pot rezista sa stau locului." A rugat-o atat de mult si de fierbinte incat, in cele din urma, ea a consimtit.
"Ai totusi grija," i-a spus ea, "intoarce-te inapoi la mine diseara. Va trebui sa zavorasc usa pentru a ma pazi de necioplitii vanatori si, pentru a sti ca esti tu, sa ciocanesti si sa zici, "Surioara, lasa-ma inauntru." Pana nu voi auzi cuvintele acestea, nu voi deschide usa!" Apoi, cerbul a zbughit-o in padure, simtindu-se fericit si plin de voie buna sub cerul descoperit. Regele si vanatorii sai au zarit frumosul animal si au inceput sa-l urmareasca, dar nu au reusit sa puna mana pe el intrucat, ori de cate ori se apropiau de dansul, cerbul tasnea pe deasupra tufisurilor si se facea nevazut. Dupa ce s-a intunecat, el s-a intors la casuta, a batut la usa, si a grait, "Surioara, lasa-ma inauntru." Usa i-a fost deschisa in graba, a intrat in casa si s-a odihnit toata noaptea pe culcusul sau moale.
A doua zi dimineata, vanatoarea a reinceput, iar la auzul cornurilor si a strigatelor vanatorilor cerbul nu a mai avut liniste si s-a rugat, "Suriora, da-mi voie sa ies afara, trebuie neaparat sa plec."
Sora i-a deschis usa si i-a reamintit, "Ai grija ca atunci cand revii diseara acasa sa imi spui cuvintele pe care te-am invatat." Imediat ce regele si vanatorii sai au vazut iarasi cerbul cu un lant de aur in jurul grumazului, l-au urmarit indeaproape, dar el era prea spinten pentru a fi prins. Oameni l-au fugarit intreaga zi, si, pana la urma, au reusit sa il inconjoare, iar unul dintre ei l-a ranit la picior cu o sageata, asa ca cerbul a inceput sa schioapete si a alergat cu mai putina iuteala. Un vanator a putut astfel sa il urmeze pe furis pana la mica casa si l-a auzit strigand, "Surioara, lasa-ma inauntru." Apoi, a vazut cum usa se deschide si se inchide in urma cerbului. Vanatorul s-a dus inapoi la rege si i-a povestit tot ce vazuse si auzise, iar suveranul a dat porunca, "Maine vom vana din nou!"
Sora s-a inspaimantat vazand ca cerbul a fost ranit. I-a spalat piciorul, i-a acoperit rana cu frunze vindecatoare, si a spus, "Aseza-te in culcusul tau, drag cerb, odihneste-te si curand te vei face bine." Rana nu era prea grava si cerbul s-a simtit cat se poate de vioi a doua zi dimineata. Ajungandu-i din nou la urechi zarva vanatorii, a zis, "Nu mai pot ramane aici, trebuie sa ma duc iarasi in padure. De asta data, nu se vor mai apropia de mine!"
Sora a inceput sa planga si sa se jeleasca, "Stiu ca vei fi ucis, iar eu voi ramane singura in codru, fara nimeni de nadejde alaturi de mine. Nu te pot lasa sa pleci!"
"Atunci voi muri aici, din pricina dorului de vanatoare," i-a raspuns cerbul. "Cand aud sunetul cornului, ma simt ca si cum as fi gata sa ies din propria mea piele."
Vazand ca nu are cum sa-l opreasca, cu inima grea, sora i-a deschis usa, iar cerbul s-a napustit in padure, plin de vigoare si voiosie.
Imediat ce l-a zarit, regele le-a poruncit gonacilor sai, "Urmariti-l pana se innopteaza, si aveti grija sa nu-l raniti." Indata ce soarele a apus, i-a zis vanatorului sau credincios, "Vino cu mine si arata-mi unde e casuta din padure." Cum a ajuns la usa colibei, regele a coborat din sa si a strigat, "Surioara, lasa-ma sa intru." Usa s-a deschis, regele a pasit inauntru si a dat ochii cu cea mai frumoasa fata pe care o vazuse vreodata. Fata s-a speriat zarind in locul cerbului un barbat cu o coroana de aur pe cap. Suveranul s-a uitat cu blandete la ea, a luat-o de mana si a intrebat, "N-ai vrea sa mergi la castelul meu si sa devii iubita mea sotie?"
"Ah, da," i-a raspuns fata, "dar cerbul trebuie sa vina cu mine. Nu-l pot parasi!" Regele a spus, "El va ramane cu tine atata timp cat vei trai, si nu va duce lipsa de nimic." Apoi, a sosit in goana si cerbul, iar fata a legat funia din crengi in jurul gatului sau, si l-a condus afara din casa.
Regele a luat frumoasa fata pe calul sau si a dus-o la palatul lui, unde a avut loc o nunta ca in povesti. In acest fel, a devenit regina si a trait fericita o vreme. Cerbul, bine ingrijit si hranit, obisnuia sa zburde prin gradina palatului.
Rautacioasa mama vitrega, din cauza careia copiii fugisera in lume, era convinsa ca fata sfarsise prin a fi mancata de animalele salbatice din padure, si ca fratele ei, preschimbat in cerb, fusese ucis de vanatori.
Cand a auzit, insa, ca cei doi erau atat de fericiti si ca lucrurile mersesera atat de bine pentru ei, invidia si ura au pus stapanire peste inima sa, nedandu-i deloc pace. Se gandea mereu cum sa aduca alte nenorociri asupra lor. Pana si fiica ei, urata ca dracul si cu un ochi lipsa, i se plangea, zicandu-i, "Eu nu am avut niciodata norocul de a ajunge regina."
"Nu te necaji," ii raspundea batrana vrajitoare, pentru a o alina, "Va veni si randul tau sa fii regina." Dupa o vreme, regina a dat nastere unui frumos baietel, dar, in acea zi, regele era plecat la vanatoare. Vrajitoarea s-a transformat intr-o servitoare din palat, a intrat in camera unde zacea, epuizata, regina, si i-a grait, "Veniti, baia este gata! Va va improspata si invigora! Repede, pana nu se raceste!" Ajutata de fiica ei, batrana a dus-o pe suferinda regina in baie si a aprins acolo un mare foc pentru a o innabusi cu fum.
Dupa aceea, vrajitoarea a luat-o cu ea pe fiica-sa, i-a pus o boneta pe cap, a asezat-o in patul regelui si a facut un farmec prin care i-a dat infatisarea reginei, nereusind insa sa in puna inapoi ochiul lipsa. Pentru ca regele sa nu bage de seama acesta inselatorie, fata vrajitoarei s-a intins pe pat pe partea in care nu avea ochiul. Seara, regele a ajuns acasa, si auzind ca i s-a nascut un fiu, s-a bucurat din toata inima si a mers la capataiul sotiei sale pentru a vedea cum se simte. Batrana i-a strigat, "Pentru numele lui Dumnezeu, trage perdelele si nu lasa lumina sa patrunda in camera, caci nevasta ta trebuie sa se odihneasca!" Regele a plecat de acolo, fara a sti ca in dormitorul regal se gasea o falsa regina.
La miezul noptii, cand toata lumea dormea, doica ce veghea copilul nou nascut a vazut cum usa se deschide si adevarata regina intra inlauntru. Ea a luat copilul din leagan, l-a asezat la piept si l-a hranit. Apoi, i-a aranjat pernuta, a asezat bebelusul inapoi in patut, si l-a acoperit cu plapumioara sa. Nu l-a uitat nici pe cerb, ci a mers pana la cotlonul unde isi avea salas, si l-a mangaiat cu iubire pe spate. Dupa aceea, a iesit, fara a face vreun zgomot, pe usa. A doua zi, doica i-a intrebat pe strajeri daca vazusera pe cineva intrand in castel in timpul noptii, iar acestia i-au raspuns ca nu zarisera pe nimeni.
Regina si-a facut astfel aparitia, fara a spune vreo vorba, mai multe nopti la rand, in camera copilasului. Doica a vazut-o de fiecare data, dar nu a indraznit sa spuna cuiva despre asta.
Dupa catava vreme, intr-una din aceste vizite, regina a prins glas si a spus:
"Copilul meu, cerbul meu, de inca doua ori voi veni sa va vad,
De inca doua ori voi sosi, si apoi va veni sfarsitul."
Doica nu a ingaimat nici o vorba, insa, de indata ce regina a plecat, s-a dus in fuga la rege si i-a povestit ce se intamplase. Regele a zis, "Vai, cerurilor! Ce imi este dat sa aud! Maine noapte voi veni eu insumi sa-l veghez pe copil." Zis si facut. Catre seara, el si-a facut aparitia in odaia copilasului, iar la miezul noptii s-a ivit si regina, spunand:
"Copilul meu, cerbul meu, inca o data voi veni sa va vad,
Inca o data voi sosi, si apoi va veni sfarsitul."
Si-a hranit si mangaiat copilasul, asa cum facea mereu, si apoi a disparut. Regele nu a cutezat sa-i vorbeasca, dar, in urmatoarea noapte, a zarit-o din nou si a auzit-o murmurand:
"Copilul meu, cerbul meu, acum e ultima data cand vin sa va vad,
Ultima oara cand sosesc, si acum trebuie sa vina sfarsitul!"
Regele nu s-a mai putut stapani si a fugit pana la ea, glasuindu-i, "Nu esti altcineva decat draga mea sotie!" Ea i-a raspuns, "Asa este, eu sunt iubita-ti nevasta!" In acea clipa, prin milostivirea cerurilor, viata a revenit in ea, regina fiind din nou sanatoasa si viguroasa. Apoi, i-a povestit regelui despre capcana ce ii fusese intinsa de reaua vrajitoare si fiica sa.
Regele le-a adus pe cele doua netrebnice la judecata si le-a dat o sentinta bine meritata. Fiica vrajitoarei a fost trimisa in padure, unde a fost mancata de fiarele salbatice, iar mama ei a fost arsa pe rug, sfarsindu-si viata in mari chinuri. Imediat ce trupul ei s-a prefacut in cenusa, vraja aruncata peste cerb s-a destramat, iar el a capatat iarasi infatisare de om. Dupa aceea, sora si fratele au trait fericiti impreuna pana la adanci batraneti.

Rapunzel

Candva, traiau odata un barbat si o femeie care isi doreau nespus de mult mult un copil.
In spatele casei lor, se afla o gradina minunata, plina cu florile cele mai frumoase din lume si ierburile cele mai rare. Gradina imprejmuita de un zid inalt era stapanita de o vrajitoare de care toti se temeau.
Intr-o zi, femeia s-a uitat pe geam, in gradina si a zarit un strat de rapunzel.
Rapunzelul era verde si proaspat si degeaba s-a caznit femeia sa ajunga si sa rupa un fir, ca nu nu a reusit
A incercat zile la randul,dar fara succes si lucrul acesta o imbolnavise.
Sotul ei care o iubea, a intrebat-o:
- Ce se intampla draga sotie?
- Ah, daca as manca rapunzel din gradina, mi-ar reveni puterile.
Barbatul s-a gandit sa riste decat sa-i moara sotia si astepta sa se faca seara ca sa-i duca sotiei un manunchi din acele ierburi . Cand a vazut femeia rapunzelul atat de proaspat a fost tare fericita! L-a gatit ca pe o salata si l-a mancat.
In ziua urmatoare, sotul ei a trebuit sa se mai duca inca o data in gradina.
Dupa ce a coborat zidul, vrajitoarea, insa, i-a aparut drept in fata.
- Cum indraznesti sa vii aici si sa-mi furi rapunzelul? Vei fi pedepsit!
- Te rog, n-am avut incotro! Iarta-ma! Daca nu luam rapunzelul, sotia mea ar fi murit!
Vrajitoarea l-a crezut si i-a spus:
- Bine! Poti sa iei de acum incolo din gradina mea cat rapunzel vrei. Dar... imi vei da mie copilul pe care sotia ta il va naste! Si sa stii ca voi avea mare grija de el!
In cele din urma, omul n-a avut incotro si a fost de acord.
Si dupa ce femeia a nascut, vrajitoarea i-a pus copilului numele de Rapunzel si l-a luat cu ea.
Timpul a trecut si Rapunzel a devenit cea mai frumoasa fata din lume.
Cand a implinit doisprezece ani, turnul din padure a devenit caminul frumoasei fete. Turnul acela nu avea nici scari, nici usa, doar o fereastra mica in varf.
- Rapunzel,Rapunzel,lasa-ma sa cobor pe parul tau,ii spunea vrajitoarea cand voia sa intre in turn.
Rapunzel avea parul ca aurul si foarte lung .
Cand vrajitoarea ii cerea, ea isi despletea parul si se aseza in dreptul ferestrei lasand parul in afara ca vrajitoarea sa se catere pe el.
Dupa vreo doi ani, fiul regelui a trecut prin acea padure si pe langa acel turn si a auzit o melodie fermecatoare care l-a emotionat adanc.
In fiecare zi mergea in padure sa asculte cantecul.
Cine canta acel cantec? Ati ghicit! Era Rapunzel.
Asa s-a intamplat ca printul sa o auda pe vrajitoare cum o striga pe Rapunzelsi a vazut cum aceasta a urcat in turn.
Daca asta este scara care duce spre turn am sa incerc si eu, a gandit printul.
A doua seara s-a dus la turn si a strigat:
- Rapunzel,Rapunzel, lasa-ma sa cobor pe parul tau!
Si asa printul a reusit sa urce in turn.
Cum nu mai vazuse niciodata un barbat,Rapunzel s-a speriat foarte tare.
Printul i-a vorbit cu mult drag si i-a spus:
-M-am indragostit nebuneste de tine! Nu mai pot trai fara tine, vrei sa devii sotia mea?
Fata i-a promis ca ii va fi sotie.
-As vrea sa merg cu tine, dar nu stiu cum sa ies de aici.
Adu-mi un sul de matase si voi impleti o scara ca sa pot pleca.
S-au hotarat sa se vada in fiecare seara deoarece batrana vrajitoare venea doar in timpul zilei.
Dar Rapunzel intr-o zi, s-a dat de gol in fata vrajitoarei..:
- De ce imi este mult mai greu sa te trag aici pe tine decat pe fiul regelui?
- Copila neascultatoare, m-ai inselat!a tipat vrajitoarea.
Si in furia ei i-a apucat pletele frumoase si i le-a taiat cu o foarfeca.
Apoi, a luat-o pe Rapunzel si a dus-o intr-un desert unde fata a trait in mare suparare si mizerie.
In aceeasi zi, vrajitoarea s-a intors in turnul unde a stat Rapunzel, a luat parul auriu de pe jos si l-a aruncat pe fereasta.
Cand fiul regelui a urcat in turn, vrajitoarea i-a spus:
-Nu o vei mai vedea niciodata pe Rapunzel!
De suparare si deznadejde printul a sarit din turn.
A avut noroc ca a ramas in viata.
Niste spini, insa, i-au strapuns ochii..
Sarmanul print...
Aprope orb si nebun de durerea pierderii suferite, a ratacit ani in sir, cautandu-si frumoasa iubita.
Dar cum Dumnezeu le aseaza pe toate, nu stiu cum, printul a gasit-o pe Rapunzel, in desert!
In locul acela pustiu si mizer, traia Rapunzel impreuna cu cei doi copilasi pe care ii nascuse.
Plangea si canta de dorul printului, tatal copiilor.
Asa a reusit s-o gaseasca printul si s-o recunoasca.
Dupa ce s-au regasit si s-au imbratisat, lacrimile din ochii lui Rapunzel au ajuns pe pleoapele printului si vederea i-a revenit. Ce bucurie mare! Au plecat cu totii in tara printului si unde au treit fericiti pana la adanci batraneti.


Cele trei torcatoare

A fost odata o fata frumoasa si buna, dar care avea un defect: ura munca. Si nu era chip ca mama acesteia sa o determine sa toarca putin, in ciuda reprosurilor continue.
Intr-o zi, mama, exasperata de faptul ca nu isi putea convinge fiica sa munceasca, ii trase o palma, incat aceasta vazu stele verzi in plina zi.
Cum era de asteptat, fata izbucni in plans. In acel moment trecea pe acolo regina, in caleasca sa regala. Regina, care era renumita pentru bunatatea ei, auzind plansetul fetei, porunci vizitiului sa se opreasca si, coborand din caleasca, intra in casa sa vada ce se intampla.
Mama, incercand sa ascunda adevaratele cauze, raspunse:
- Fiica mea plange pentru ca eu sunt saraca si nu ii pot da inul necesar pentru a toarce.
- Este pacat ca aceasta tanara frumoasa nu isi poate satisface dorintele, replica regina. Mie imi place mult sa aud zgomotul furcii de tors, asa ca va rog sa ma lasati sa o iau la palat, unde va putea toarce cat vrea, pentru ca am atata in, cat sa toarca multi ani.
Atat mama, cat si fiica ramasera mute de uimire, iar regina, luand aceasta liniste drept o aprobare, ii porunci tinerei sa o urmeze. Aceasta nu cuteza sa o refuze si urca in caleasca; apoi se indreptara catre palat. Nici nu ajunsera bine, ca regina o conduse pe protejata sa in camere pline pana in tavan cu in, spunandu-i:
- Cand vei termina de tors tot acest in, am sa te casatoresc cu fiul meu cel mare. Nu conteaza ca esti saraca, pentru ca intotdeauna am considerat ca femeia muncitoare are deja cel mai bun har pe care si l-ar dori sotul ei. Biata fata nu mai avu ce sa zica. Stia doar ca nu ar fi terminat de tors niciodata si ca atunci regina, tradata, ar fi pedepsit-o. Pe de alta parte, era acolo asa de mult in, ca doar vazandu-l isi pierdea curajul si recunostea in sinea ei ca, daca ar fi trait si o suta de ani, tot nu ar fi putut termina de tors tot inul. Sarmana fata incepu sa planga disperata si timp de trei zile nu fu in stare sa-si inceapa munca. Dupa aceste trei zile, veni regina, vrand sa vada cat muncise. Vazand ca nu facuse absolut nimic, se mira:
- Nu-mi pot uita mama, se scuza tanara. Aceasta durere ma impiedica sa muncesc.
Aceasta scuza o multumi pe regina, care ii adresa fetei cuvinte de mangaiere, rugand-o totodata sa inceapa cat mai repede posibil sa toarca.
Ramasa singura, fata se indrepta spre fereastra, de unde observa trei femei cu un aspect neobisnuit. Una dintre ele avea buza inferioara atat de mare si lasata, incat ii acoperea barbia. Alta avea degetul mare de la mana dreapta foarte mare si turtit, incat parea o laba de lup. Si cea de-a treia avea un picior foarte turtit si lat incat ti se facea mila.
Cand femeile ajunsera in dreptul ferestrei, se oprira vazand ca tanara avea ochii plini de lacrimi. Una dintre ele o intreba de ce este atat de amarata. Tanara le povesti tot si, cand termina, una dintre cele deformate ii spuse:
- Noi suntem iscusite in ceea ce priveste torsul si vom face noi treaba in locul tau; dar mai intai trebuie sa ne promiti ca ne vei invita la nunta ta, ne vei prezenta ca verisoarele tale, nu iti va fi rusine cu noi si ne vei aseza la masa.
- Am sa o fac cu multa placere! exclama fata. Intrati si incepeti cat mai repede!
Le ajuta sa intre pe fereastra si, cand ajunsera inauntru, le arata gramada imensa de in. Cele trei femei incepura sa munceasca. Prima uda inul cu buza sa enorma; a doua il rasucea, proptindu-l pe masa cu degetul mare; si a treia il intindea si invartea roata cu enormul sau picior. Astfel cele trei torcatoare aveau un spor incredibil.
Cand regina intra sa verifice progresul muncii, torcatoarele se ascundeau in spatele gramezii de in, in timp ce lenesa arata treaba facuta, obtinand admiratia reginei.
Cand fu tors tot inul ce umplea prima camera, trecura la a doua, si apoi la a treia, incat terminara de tors inul in mai putin timp decat fusese calculat.
Cand regina vazu ca treaba era gata, se bucura foarte tare si, plina de entuziasm, fixa ziua nuntii fetei cu fiul sau.
Iar printul, nu numai ca nu avu nimic de obiectat in privinta casatoriei cu ea, ci, atras de frumusetea fetei, care pe deasupra mai era si harnica, vru sa grabeasca nunta.
- As dori sa te rog ceva, ii spuse fata.
Am trei verisoare pe care le iubesc mult si mi-ar face placere sa vina la nunta.
Si printul, si regina acceptara incantati de aceasta rugaminte si, cand veni ziua nuntii, aparura cele trei torcatoare foarte frumos imbracate, dar fara sa-si poata ascunde defectele, care atrasera atentia tuturor.
Mirele, neputandu-si stapani curiozitatea, se indrepta catre una dintre ele si o intreba:
- De ce ai un picior atat de mare si lat?
- S-a facut asa de cat am pedalat la roata de tors, raspunse torcatoarea.
Si, indreptandu-se catre a doua, intreba:
- Si tu, de ce ai buza atat de cazuta?
- De cat am inmuiat inul, replica ea.
- Si tu de ce ai degetul mare atat de turtit? o intreba pe a treia.
- Pentru ca rasucesc incontinuu inul.
Printul, speriat, jura ca pe viitor sotia sa nu va mai vedea furca de tors, deoarece nu dorea pentru nimic in lume sa i se deformeze draguta consoarta.


Pescarul si sotia sa

A fost odata ca niciodata un pescar batran, care locuia impreuna cu sotia lui in apropierea tarmului unei mari indepartate. Bordeiul lor era neingrijit si darapanat, iar batranul, slabit de povara anilor, de abia-si mai tinea zilele. Nu mai iesea pe mare, la pescuit, de teama ca n-ar putea face fata valurilor mai puternice. Indraznea doar sa se urce in barca lui veche, legata de o radacina uscativa de pe tarm, de unde isi arunca-n apa undita. Prindea doar pestisori mai mici, cu care nu prea reuseau sa-si astampere foamea.
Nevasta lui era o femeie infumurata, certareata si mereu nemultumita. Zi de zi se plangea de viata pe care o duceau si nu contenea sa-si invinovateasca barbatul pentru neajunsurile lor. Intr-o buna zi, pescarul isi arunca undita-n apa, nadajduind sa prinda cat mai mult peste. Trecu o buna bucata de vreme de cand statea chircit cu undita-n mana. Deodata, insa se petrecu o minune: prinse un pestisor mic, din cale afara de frumos si de stralucitor. Batranul nu mai vazuse ceva asemanator: era poleit cu aur.
Pestisorul, cu glas de om, ii ceru pescarului sa-l lase in viata si sa-l arunce in apa. Pescarul era un om milostiv, insa-i era teama de gura spurcata a nevestei, gandindu-se ca se va intoarce acasa fara hrana. In cele din urma, cruta viata bietei vietati, hotarandu-se s-o lase sa se intoarca-n imparatia apelor. Pestisorul, drept rasplata, ii promise pescarului ca-i va indeplini trei dorinte. Insa batranelul, trecut prin atatea necazuri, nu mai credea in minuni. Isi spuse doar ca l-ar fi maniat pe Dumnezeu daca n-ar fi crutat viata micului pestisor auriu.
Cand pescarul se intoarse acasa cu traista goala, nevasta il dojeni aspru. Pentru a o imbuna, ii povesti intamplarea ciudata de care avu parte, ba pomeni si de promisiunile pestisorului de aur. Pret de cateva clipe, nevasta batranului se arata neincrezatoare. Isi spuse ca are un papa-lapte de barbat, mult prea milostiv. Asta trebuie sa fi fost pricina pentru care crutase viata pestisorului. Dar, sireata cum era, se hotari sa puna la-ncercare promisiunea facuta de pestisor. Porunci batranului sa se intoarca indata pe tarm si sa-i ceara pestisorului sa-i indeplineasca o dorinta.
Pescarul porni inspre mare si, cam sovaielnic, il striga pe pestisorul de aur. Acesta nu intarzie sa se arate, iar pescarul ii destainui ce-i ceruse nevasta sa-i porunceasca. Ii ceru o covata mai mare, in locul celei vechi, ponosite. Pestisorului nu i se paru greu sa-i indeplineasca dorinta si-i promise pescarului ca sotia lui va fi multumita. Auzind acestea, pescarul porni agale spre casa. Cand ajunse aici, spre uimirea lui, vazu-n odaia mica a casutei o covata mare si frumoasa, cum nu-i fusese dat sa vada vreodata. Nevasta lui insa statea nerabdatoare langa covata, clatinandu-si capul in semn de uimire. Acum dadea crezare puterii nemaipomenite a pestisorului, dar nu trecu mult timp ca nascoci din nou o dorinta demna de lacomia ei.
Gandindu-se ca aceasta covatica nu-i este de ajuns, isi trimise din nou barbatul la malul marii, pentru a cere pestisorului de aur sa-i indeplineasca cea de-a doua dorinta. De asta-data, femeia vroia o casa frumoasa si impodobita, in locul celei darapanate. Zbiera cat o tinea gura, fugarindu-l pe bietul pescar. Vorbele-i taioase se auzira pana departe si pescarul n-avu de ales decat sa-l cheme din nou pe pestisorul auriu.
Om cinstit, cumpatat si modest, ii era rusine de lacomia sotiei sale. Se temea ca pestisorul se va supara daca-l cauta dupa atat de putin timp. Poate isi va spune ca este si el la fel de necinstit si de lacom ca si nevasta lui. Isi ascunse rusinea, isi lua inima-n dinti si-l chema din nou pe pestisor. Si-i spuse cea de-a doua dorinta a femeii sale. Pestisorul il asigura ca dorinta ii era ca si indeplinita - la intoarcere va gasi o casa noua, incapatoare, din care nu va lipsi nimic.
Pescarul merse inspre casa, cu capul plecat. Dar iata ca-n locul bordeiului darapanat, se afla o casa mare, nou-nouta. Nevasta lui insa statea in prag, scrasnind din dinti de nemultumire. "Te pomenesti ca nu-i sunt de ajuns toate bogatiile din lume," gandi mohorat batranul. Si cata dreptate mai avea!
Caci de indata ce-l vazu, batrana ii porunci mosului sa faca din nou cale intoarsa si sa se-nfatiseze inaintea pestisorului. Urma sa i se-ndeplineasca cea de-a treia dorinta: vroia un palat. Pestisorul ii indeplini dorinta, desi parea deja satul si plictisit de lacomia lor. Cand barbatul se intoarse acasa, nu-i veni sa-si creada ochilor. In locul casei era un palat care se inalta falnic in tinutul acela parasit ce pana nu demult fusese parca uitat de Dumnezeu.
Nevasta-sa era acum imparateasa si se asezase deja pe locul de cinste din sala mare a palatului. Cand isi vazu barbatul la poarta, ii zise numai vorbe de ocara, izvorate din inima ei haina, de piatra. Il goni de la palat, strigandu-i ca este un biet muritor, impovarat de ani, si ca ar face bine sa-si caute norocul in alta parte. Il izgoni ca pe un dusman si-i spuse sa ia seama ca nu cumva sa indrazneasca sa mai puna piciorul in palatul ei.
Batranul pescar parasi palatul si porni incotro vazu cu ochii, iar pentru drum nu i se dadu nici macar o bucata de paine. Paznicii palatului il inghiontira si-l batjocorira. I se interzise sa se mai apropie vreodata de palat. Bietul pescar nici nu intelegea bine ce se petrecea. Cazu pe ganduri, stia ca doar pestisorul de aur putea sa-i dea vreun sfat. Cobora din nou la tarm si-l chema inca o data desi cele trei dorinte fura deja indeplinite. Totusi, pestisorul se arata si acum. Batranul ii povesti de necazul care dadu-se peste el, de trufia nevestei sale.
Batranul avea o ultima rugaminte, pornita din suflet. Ii ceru pestisorului sa naruie palatul si sa faca sa dispara bogatiile primite, iar acasa vroia s-o gaseasca pe nevasta lui asteptand in usa subreda a vechiului lor bordei, in care sa domneasca pacea si impacarea.
Lacomia nevestei pescarului il supara din cale-afara pe pestisor, astfel ca se indura de sufletul necajit care venise sa-si jeleasca amaraciunea. Hotari sa faca dreptate si sa-i indeplineasca aceasta ultima dorinta. Il imbuna pe bietul pescar si-l trimise acasa. Nu mai era nici urma de palat, de curte imparateasca si de multimea de servitori care forfoteau prin palat sa-i faca pe plac stapanei.
Cand batranul vazu vechea lor casuta, cu peretii scorojiti, se simti cu sufletul impacat. Inauntru isi gasi nevasta, cea vesnic nemultumita, cum era si mai inainte. Totul era ca la inceput: viata lor era lipsita de bucurii si de bogatii, asa cum fusesera obisnuiti. Pescarul mai iesea din cand in cand la pescuit, dandu-si toata silinta sa prinda cat mai multi pestisori in carligul unditei. Duceau o viata grea, plina de griji, dar pescarul stia ca era tocmai viata pe care si-o dorise, desi nevasta continua sa-l dojeneasca pe nedrept in fiecare zi.


Fantana fermecata

Era odata o mama vaduva, care traia impreuna cu cele doua fiice ale sale: Alda si Hilda. Prima era urata, neatenta si lenesa; in timp ce a doua era frumoasa ca soarele, atenta si muncitoare. Mama o prefera pe prima fata, iar pe cea de-a doua o insarcina cu treburile cele mai grele din casa.
Intr-o zi, cand Hilda isi terminase treburile si torcea langa fantana, isi intepa degetul si manji fusul cu sange. Vru sa-l spele, dar fusul ii scapa din maini si cazu in fantana. Fata planse mult si, cand ii povesti mamei sale ce i se intamplase, aceasta dadu din umeri cu dispret, spunandu-i sa gaseasca o cale de a scoate fusul din fantana. Hilda incerca sa-i faca pe plac si cand se apleca pe marginea fantanii, aluneca si cazu in apa, apoi lesina.
Cand deschise ochii, se afla intr-un loc minunat. Vazu nu departe o casuta de tara si se indrepta catre ea. Cum nimeni nu raspunse, deschise usa si vazu ca intr-un cuptor se coceau multe painici, care tipau:
- Suntem deja coapte! Scoate-ne de aici!
Hilda scapa painile de paricolul de a fi arse si isi continua drumul, pana ajunse la un mar plin de fructe si incovoiat din cauza greutatii, care striga:
- Crengile mele sunt grele! Scutura-ma ca sa cada fructele coapte! Scutura-ma!
Asa facu Hilda, si marul isi ridica crengile catre cer. Fata continua sa mearga si ajunse la o casuta a carei stapana statea in usa. Era o batrana care avea niste dinti atat de mari, incat ii ieseau printre buze. Speriata, vru sa fuga, dar batrana ii spuse cu o voce blanda si suava:
- Nu pleca. Mi-ar placea sa ramai cu mine! Ramai si am sa te rasplatesc! Tot ce vreau este sa-mi faci patul si sa scuturi salteaua, ca fulgii din ea sa zboare precum cei de zapada. Sunt batrana mama Promoroaca.
Fata ramase si fu foarte fericita acolo, pentru ca muncea fara ca nimeni sa o bombane. Dimpotriva, batrana o coplesea cu laude mai tot timpul. Pana cand, intr-o zi, fata simti dorinta de a-si revedea mama si ii spuse acest lucru batranei mamei Promoroaca.
Bine, raspunse batrana. Ai fost foarte buna cu mine si am sa te conduc eu insami. Dar inainte, vreau sa-ti dau ceva. O duse pe fata langa o usa grea, care cand se deschise, lasa sa cada peste ea o ploaie de moneda care i se lipira de haine si pantofi. Ii inapoie fusul pierdut, inchise usa si Hilda se vazu singura in fata usii casei sale. Cand o vazu, cocosul canta cu bucurie: "Cucurigu! Fata de aur a sosit!"
Cand il auzira, Alda si mama sa alegara sa o imbratiseze pe Hilda, pe care o crezusera pierduta. Dar imediat incepura sa o intrebe de unde venise cu atatea bogatii. Hilda povesti intreaga sa aventura, iar ambitioasa mama considera ca fiica cea mare ar putea aduce si mai mare profit. O convinse pe aceasta sa-si incerce norocul si Alda se apuca de tors langa fantana. Se prefacu apoi ca ii scapa fusul din maini si il arunca pe fundul fantanii. Apoi, se arunca in fantana sa-l caute.
Se trezi in acel loc minunat si vazu casuta unde se coceau painicile. Dar acestea o rugara sa le scoata din cuptor, ea spuse ca sunt prea multe si ca vatraiul e prea greu, asa ca isi continua drumul. Intalni apoi marul plin de fructe, care o ruga sa-l scuture, dar Alda vazu ca aceasta treaba era foarte grea pentru ea si isi continua drumul fara sa-l ajute.
Astfel ajunse la casa Mamei Promoroaca.
Batrana ii ceru sa ramana la ea si Alda accepta. Dar in curand se satura de treaba pe care trebuia sa o faca si renunta sa mai faca paturile si sa scuture saltelele.
Mama Promoroaca sa satura si ea de lenevia Aldei, o facu sa se dea jos din pat intr-o zi si ii spuse ca nu mai avea nevoie de serviciile ei.
Alda se bucura la gandul ca se intoarce acasa si crezu ca isi va primi si recompensa. Batrana o conduse pana la usa si, cand Alda iesi, in loc de aur, cazu pe ea o ploaie de noroi. Usa se inchise si tanara se vazu foarte aproape de casa.
Cand cocosul o vazu, incepu sa cante: "Cucurigu! Fata neagra a sosit!"
Cand il auzira, Hilda si mama fugira sa o intampine, dar mare le fu mirarea cand o vazura manjita de noroi din cap pana-n picioare. Si cand mama incerca sa protesteze in ceea ce priveste comportamentul batranei mame Promoroaca, Alda insasi ii raspunse complet schimbata:
"Nu, mama. Am primit ceea ce meritam. Nu am stiut sa fiu buna cu painicile, nici cu marul, nici cu mama Promoroaca. Nici macar pe tine nu te-am ajutat vreodata. Dar de azi inainte ma voi schimba."
Si, intr-adevar, din acea zi, Alda fu buna, atenta si muncitoare, ca si sora ei mai mica si ca orice fata cuminte.

Cei sapte corbi

Un om avea sapte copii, toti baieti, dar nicio fata, desi si-ar fi dorit foarte mult una. Pana la urma, intr-o zi, sotia ii dadu vesti bune si peste cateva luni nascu o fetita. Fericirea parintilor fu mare, dar fata era foarte mica si slaba, asa ca parintii hotarara sa o boteze imediat, de frica sa nu moara. Tatal il trimise pe unul dintre baieti la fantana, sa aduca apa pentru botez. Ceilalti au vrut sa-l insoteasca si intrecandu-se le cazu ulciorul pe fundul fantanii. Nestiind ce sa faca, se temeau sa se mai intoarca acasa. Vazand ca intarzie, tatal se impacienta si spuse: "Sigur impielitatii astia se joaca si au uitat de apa!" Din ce in ce mai ingrijorat ca ii va muri fiica fara botez, tipa intr-un acces de furie: "Sper sa va intoarceti corbi!" De abia rostira buzele sale aceste cuvinte, ca se si auzi un falfait in aer si, ridicandu-si ochii, vazu sapte corbi negri ca noaptea care zburau pe cer.
Parintii nu mai putura repara efectele blestemului si ramasera indurerati de pierderea celor sapte fii. Ii mai consola compania fiicei lor, care, trecand peste pericolul primelor sale zile, devenea din ce in ce mai frumoasa. Multi ani nu a stiut nimic despre existenta celor sapte frati, pentru ca parintii aveau grija sa nu ii pomeneasca in discutiile lor. Pana intr-o zi, cand auzi vorbind niste vecini care spuneau ca e foarte frumoasa, dar si vinovata de tragedia fratilor ei. Foarte trista, fata isi intreba parintii daca avusese vreodata frati si ce se intamplase cu ei. Parintii nu mai putura pastra secretul, dar o asigurara ca si ei fusesera foarte mahniti de atunci si ca le-ar placea sa-si revada fii. Oricum, fata se simti vinovata si crezu ca era datoria ei sa-i caute. Nu mai avu odihna, nici liniste, pana cand intr-o zi, fara sa spuna nimanui, pleca in lume sa-si caute fratii, dispusa sa-i elibereze. Lua cu ea doar un inel al parintilor, ca amintire, o bucata de paine ca sa-si potoleasca foamea, o cana pe care sa se aseze daca ar fi obosita.
Si ajunse la Soare. Soarele era teribil si arzator si manca fetite mici. Fugi si ajunse la Luna, care era rece, cruda si rautacioasa. Cand o vazu pe fata, spuse: "Miroase a carne de om!" Pleca de acolo in mare viteza si merse la stele, care, dragastoase, stateau pe cate un scaunel si o primira cu bucurie. Luceafarul de dimineata se ridica si spuse, in timp ce ii dadea o gheruta de pui: "Cu asta vei putea deshide muntele de cristal."
Ajungand la muntele de cristal, gasi poarta inchisa si cauta gheruta de pui, dar, cand desfacu batista, constata ca era goala: pierduse cadoul de la stea! Ce sa faca acum? Vroia sa-si salveze fratii, dar nu avea cheia ce descuia muntele de cristal. Atunci ii veni o idee: introduse degetul mic in incuietoare si poarta se deschise. La intrare, un pitic o intreba: "Fata mea, ce cauti aici?" - "Imi caut fratiorii, care sunt sapte corbi, raspunse ea." Piticul adauga: "Domnii corbi nu sunt acasa, dar daca doresti sa astepti pana se intorc, intra." Piticul aseza atunci mancarea pentru cei sapte corbi in sapte farfurii foarte mici si bautura in alte sapte pahare la fel de mici. Si din fiecare farfurie sora gusta cate putin si sorbi din fiecare pahar, iar in ultimul lasa sa cada inelul pe care il luase din casa parinteasca.
Deodata se simti in aer un falfait si piticul explica: "Acum sosesc domnii." Si asa se intampla; corbii intrara infometati si insetati, cautand farfuriile si paharele. Si exclamara unul dupa altul: "Cine a mancat din farfuria mea? Cine a baut din paharul meu? A fost un om!" Cand cel de-al saptelea se uita pe fundul paharului, vazu inelul. Il recunoscu imediat si spuse: "Sa speram ca este al surorii noastre care a venit sa ne caute, altfel am fi foarte dezamagiti!" Cand fata, care ascultase totul din spatele usii, auzi aceasta dorinta, intra in sala si, intr-o clipa, toti se transformara in oameni. Si dupa ce se imbratisara cu sora lor, se intoarsera fericiti acasa.

Elisa cea Desteapta

A fost odata un om care avea o fiica pe care o numise Elisa cea Desteapta. Cand ajunse la majorat, tatal ii spuse:
- Trebuie sa te casatoresti.
- Da, adauga mama. In cazul in care vom gasi pe cineva care sa te iubeasca pentru ca esti femeie.
Veni in acele zile un strain, numit Ion, care ii ceru mana cu conditia ca fata sa fie desteapta.
- Cred si eu! exclama tatal. Are o minte limpede cum nu gasesti la multe.
Dupa ce luara masa, mama spuse:
- Elisa, coboara in pivnita si adu niste bere.
Elisa cea Desteapta lua ulciorul de pe etajera si merse in pivnita. Ajunsa jos, gasi un scaunel si il aseza in fata butoiasului, ca sa nu trebuiasca sa se aplece. Puse apoi ulciorul jos, deschise caneaua butoiului si, in timp ce berea se scurgea in ulcior, de plictiseala se uita in sus si observa ca deasupra butoiului, zidarii uitasera din greseala un tarnacop. Elisa incepu sa planga, temandu-se ca intr-o zi, unuia dintre fiii sai si ai lui Ion i-ar putea cadea tarnacopul in cap. Si asa planse si planse fara sa se miste de pe scaun, gandindu-se neconsolata la posibila tragedie.
Ceilalti asteptau sus bautura si, vazand ca Elisa nu se intorcea, trimisera o servitoare sa o caute. Fata o gasi pe Elisa stand pe un scaun in fata butoiului, plansa toata.
- De ce plangi, Elisa? o intreba.
- Cum sa nu plang? Daca ma casatoresc cu Ion si vom avea un fiu, cand acesta va fi mare si il vom trimite sa ia bere din pivnita, poate o sa-i cada acest tarnacop in cap si sa moara.
- Vai, Elisa, ce desteapta esti! Eu nu m-as fi gandit la asta! spuse servitoarea si incepu si ea sa planga.
Trecu un timp, si cum niciuna nu se intorcea si mesenilor le era sete, tatal ii spuse sotiei:
- Du-te jos in pivnita si vezi ce fac femeile alea acolo!
Sotia cobori si le vazu plangand. Elisa ii spuse mamei motivul plansetului si aceasta exclama:
- Vai, Elisa, ce desteapta esti!
Dupa care se aseza langa ele si incepu sa planga. Sus, barbatii ramasera singuri si le era foarte sete.
- Va trebui sa cobor eu, spuse tatal.
Cand cobori si le gasi pe toate plangand, o intreba pe Elisa care era motivul si aceasta ii explica pericolul pe care il reprezenta tarnacopul pentru fiul ce urma sa-l aiba, si omul spuse si el:
- Vai, Elisa ce desteapta esti!
Tanarul ramase singur sus si astepta. Pana la urma, se hotari sa coboare sa vada ce se intamplase. Indata ce ajunse in pivnita, ii vazu pe toti plangand amarnic.
- Ce s-a intamplat aici? intreba.
Elisa ii spuse:
- Dragul meu Ion! Gandeste-te ca ne casatorim si vom avea un fiu si cand va fi mare ne vom gandi sa-l trimitem aici dupa bere. Imagineaza-ti cum ii cade acel tarnacop in cap si il omoara. Nu este acesta un motiv de plans?
- Ia te uita! exclama Ion. Aceasta este mintea de care am nevoie in casa mea! Ma voi casatori cu tine datorita desteptaciunii tale.
Si, luand-o de mana, o duse sus, iar cateva zile mai tarziu, se casatorira.
Erau casatoriti de ceva vreme cand, intr-o zi sotul ii spuse:
- Femeie, ma duc la munca. Trebuie sa castig bani pentru amandoi. Tu du-te pe camp sa seceri, ca sa faci paine.
- Da, dragul meu Ion, asa voi face.
De indata ce Ion pleca, Elisa pregati niste colaci gustosi si ii lua cu ea pe camp. Cand ajunse, isi spuse in gand: "Ce sa fac mai intai? Sa secer sau sa mananc? As! Mai intai mananc!"
Isi lua portia de colaci si cand se satura se intreba din nou: "Ce sa fac mai intai? Sa secer sau sa dorm? As! Mai intai dorm!" Si, lungindu-se in mijlocul lanului de grau, adormi.
Ion se intorsese acasa de ceva timp si vazand ca Elisa nu venea inapoi, se indrepta spre lanul de grau sa vada ce secerase. Cand vazu ca nici macar nu apucase secera, ci dormea linistita, pleca acasa si aduse o plasa de prins pasari, care avea multi clopotei agatati de ea, si o prinse in jurul corpului Elisei; dar ea continua sa doarma. Ion se intoarse acasa si incuie usa. In sfarsit, cand deja se innoptase Elisa cea Desteapta se trezi si cand vru sa se miste, simti un clopotel langa ea si la fiecare miscare, clopoteii din plasa sunau. Se sperie atat de tare, incat se intreba daca ea era sau nu Elisa cea Desteapta, astfel ca se decise sa mearga acasa sa intrebe.
Alerga pana acasa si gasi usa incuiata. Batu la o fereastra si striga:
- Ion, Elisa este acasa?
- Da, raspunse Ion dinauntru.
Speriata, exclama:
- Dumnezeule! Inseamna ca nu sunt eu!
Si merse sa intrebe la alta casa. Dar cand oamenii auzeau zgomotul clopoteilor, se fereau sa deschida, asa ca biata Elisa nu gasi pe nimeni sa o primeasca. Asa ca fugi din sat si nimeni nu mai auzi de ea.

Masa, aseaza-te!

A fost odata un croitor care avea trei fii si o capra. Cum capra hranea cu laptele sau toata familia, avea nevoie de un nutret bun si in fiecare zi trebuia dusa la pascut. De asta se ocupau cei trei fii pe rand. Intr-o zi, fiul cel mare o duse la cimitir, unde iarba era foarte deasa si o lasa sa manance si sa umble in largul ei. Seara, cand urmau sa se intoarca, o intreba:
- Esti satula? Atunci, sa ne intoarcem acasa!
Si o lasa in staul, legata.
Cand veni tatal si intreba capra daca ii era foame, aceasta spuse ca da.
Croitorul se supara si ii dadu fiului sau o ciomageala zdravana.
La fel i se intampla si cu al doilea si al treilea fiu.
Tatal ii aduna pe baieti si le striga:
- Ceata de sarlatani ce sunteti! Nu va veti mai bate joc de mine!
Dupa loviturile pe care le primira, baietii fugira de acasa.
Astfel batranul ramase singur cu capra.
A doua zi dimineata, cobora in staul si ii spuse, mangaind-o:
- Hai, animalutul meu; te duc eu la pascut.
Apoi, tragand de funie dupa el, o duse la un gard plin de verdeata.
Si o lasa acolo pana la apusul soarelui.
Cand merse sa o caute, o intreba:
- Caprito, esti satula?
- Atat de satula, incat n-as mai putea inghiti nici o frunza.
- Atunci, sa mergem acasa, adauga croitorul, ducand-o la staul si legand-o bine.
Dar, inainte sa plece, o intreba din nou:
- Te-ai saturat de data asta?
Si capra raspunse:
- Cum sa ma satur? Am stat in sant si n-am gasit nici macar o
frunza amarata.
Cand auzi asta, croitorul crezu ca innebuneste, pentru ca isi dadu seama ca isi pierduse fiii fara motiv.
Furios, merse in staul, lua capra, ii sapuni capul si i-l rase.
Apoi, ii spuse sa plece si sa nu se mai intoarca niciodata in acea casa.
Ramas singur, croitorul se intrista.
Ii era dor de fiii sai, dar nimeni nu stia unde locuiau.
Cel mare era ucenic in casa unui tamplar si muncise atat de mult si de bine incat la plecare invatatorul sau ii dadu o masa cu un aspect obisnuit, dar care avea o proprietate unica.
Cand o punea jos si spunea "Masa, asaza-te!, imediat se acoperea cu o fata de masa alba curata si pe ea apareau o farfurie, o lingutra si o furculita.
Si, mai mult, apareau o multime de vase pline cu bucate alese, precum si un vas mare cu vin, care-ti inveselea inima.
Baiatul se gandi ca, avand acea masa, se putea hrani toata viata.
Nu mai trebuia sa manance la hanuri sau ospatarii.
Foarte multumit, se hotari sa se intoarca la casa tatalui sau, croitorul, sperand ca acestuia ii trecuse supararea.
Pe drum, intra intr-un han si hangiul il invita sa cineze cu familia sa, insa el ii multumi si ii intoarse invitatia.
Ceilalti incepura sa rada, gandindu-se ca vroia sa faca o gluma.
Insa baiatul puse masa in mijlocul camerei si spuse:
- Masa, asaza-te!
Imediat masa se umplu cu bucate minunate.
- Serviti-va, prieteni! ii imbie tamplarul.
Invitatii, vazand ca treaba era serioasa, se napustira spre mancare. Si pe masura ce vasele se goleau, erau umplute la loc.
Hangiul isi spuse in gand: "Un astfel de bucatar ar fi foarte bun pentru acest han!.
In sfarsit ,toti invitatii plecara sa doarma.
Hangiul cugeta si cugeta pana ce isi aduse aminte ca avea in pod o masuta veche, foarte asemanatoare cu cea a tamplarului.
Si, in timp ce baiatul dormea, schimba mesele intre ele.
In dimineata urmatoare, baiatul isi lua ramas bun si la pranz ajunse la casa tatalui sau, care il primi cu bratele deschise.
- Fiul meu, ce ai invatat cat ai fost plecat?
- Tata, m-am facut tamplar.
- O meserie buna, raspunse tatal. Si ce ai adus de pe unde ai umblat?
- Cel mai bun lucru pe care l-am adus este aceasta masa.
Croitorul o privi, dar nu vazu nimic extraordinar.
- Este o masa fermecata, explica fiul. Cand o pun jos si ii spun: "Masa, asaza-te, se umple cu cele mai apetisante bucate.
Isi adunara toti prietenii si rudele intr-o sala mare.
Cand toata lumea era atenta, tamplarul rosti cuvintele magice.
Dar masa ramase la fel.
Baiatul se gandi ca i-or fi schimbat-o, dar invitatii rasera de el.
Tatal sau se intoarse la acele si foarfecele sale, iar baiatul se angaja ca tamplar intr-un atelier.
Ce de-al doilea fiu se oprise la o moara, unde invatase meseria de morar.
Pentru ca lucrase foarte bine, stapanul morii ii darui un magar foarte special, care nici nu tragea la car, nici nu suporta incarcaturi.
- Atunci la ce foloseste? intreba baiatul.
- Produce aur. Nu trebuie decat sa asezi o panza pe jos si sa spui: "Briclebric si animalul va incepe sa arunce monede de aur.
Este un animal minunat!
De acum inainte, cand am nevoie de bani, stiu ce trebuie sa fac!
Si se hotari sa se intoarca acasa.
Se intampla sa se opreasca la acelasi han ca si fratele sau.
Hangiul apuca magarul de frau, dar baiatul nu il lasa.
- Nu va deranjati, am sa-l duc eu insumi la grajd si am sa-l leg, ca sa stiu de unde sa-l iau.
Aceasta treaba i se paru ciudata hangiului.
Si cand vazu ca oaspetele isi baga mana in buzunar si scotea monede de aur, se hotari sa-l verifice.
Ii ceru mai multi bani decat ar fi trebuit si, cum baiatul avea buzunarul gol, il ruga pe hangiu sa astepte un moment si se intoarse imediat cu mai multe monede.
Hangiul fu intrigat si cu urmatoarea ocazie cand ii ceru bani, il urmari ca sa vada de unde ii scotea.
Se uita prin gaura cheii de la usa grajdului si vazu cum strainul puse o panza pe jos si ii spuse magarului "Briclebric si imediat animalul incepu sa arunce monede de aur.
Hangiul gandi ca nu ar fi rau sa aiba o asemenea minunatie in propria casa.
Si, in timp ce baiatul dormea, ii schimba magarul fermecat cu unul obisnuit.
Oaspetele plati si pleca, luand cu el magarul pe care il credea fermecat.
Cand ajunse acasa, tatal il primi cu mare bucurie si il intreba:
- Ce ai facut, fiule?
- M-am facut morar, tata! exclama baiatul.
- Ce ai adus din calatoria ta?
- Un magar fermecat care face monede de aur. Cheama toate rudele, ca ne vom imbogati cu totii.
Cand se aduna toata lumea, morarul ii spuse magarului: "Briclebric, dar nu cazu nimic.
Bietul morar fu dezamagit si se gandi ca ii fusese schimbat magarul.
Tatal sau se intoarse la meseria lui, iar el isi cauta de lucru la o moara apropiata.
Cel de-al treilea fiu intra ca ucenic intr-un atelier de strungarie si cum era o meserie dificila, ucenicia tinu mai multa vreme.
Fratii sai ii trimisera o scrisoare in care ii povestira tot ce li se intamplase si cum li se furasera comorile.
Dupa ce baiatul invata meseria de strungar, vru sa se intoarca acasa, iar invatatorul sau ii oferi ca recompensa un sac, spunandu-i:
- Inauntru este o bata. Daca cineva te supara sau cauta sa se bata cu tine, nu trebuie sa spui decat: "Bata, iesi din sac" si imediat o vei vedea napustindu-se pe spatele certaretilor, snopindu-i in bataie. Si nu se va opri pana nu vei striga: "Bata treci in sac.
Baiatul ii multumi invatatorului si ajunse la acelasi han ca si fratii sai.
Lasa sacul pe masa si incepu sa povesteasca ce lucruri minunate vazuse in calatoriile sale.
- Da, spuse el, stiu ca exista mese fermecate, magari care fac aur si alte lucruri, dar nimic nu se compara cu comoara pe care o am eu in sac.
Hangiul isi ascuti auzul.
"Oare ce ar putea fi? se gandi.
Cu siguranta e plin cu pietre pretioase.
Trebuie sa ma gandesc cum sa pun mana pe ele.
Cand i se facu somn, baiatul merse la culcare si isi puse sacul drept perna.
Hangiul se apropie tiptil ca sa i-l ia, dar strungarul, care se prefacea ca doarme, spuse: "Bata iesi din sac!" si bata incepu sa il ciomageasca pe hangiu.
Vazandu-l la pamant, ii spuse:
- Daca nu-mi dai masa fermecata si magarul de aur, incepem din nou.
- Imediat, imediat! raspunse omul.
Strungarul porunci batei sa intre la loc in sac si hangiul ii dadu ceea ce ii ceruse.
Si asa, incarcat de comori tanarul se intoarse multumit la casa tatalui sau.
Croitorul ii puse fiului cel mic aceleasi intrebari ca si fratilor sai.
Cand il intreba ce adusese, baiatul raspunse ca adusese o bata. Tatal il privi uimit si fiul ii explica calitatile minunate pe care bata le avea.
Multumita ei, recuperase masa fermecata si magarul de aur ale fratilor sai.
- Tata, cheama-i pe amandoi, adauga si invita toate rudele, pentru ca suntem bogati.
Batranul croitor isi aduna rudele, dar fara prea multa incredere. Atunci strungarul intinse o panza pe jos si ii spuse fratelui morar sa-i vorbeasca magarului.
De-abia pronunta cuvantul "Briclebric si magarul incepu sa arunce o ploaie de ducati de aur.
Fiecare aduna cate monede putu.
Apoi fratele cel mare spuse mesei:
"Masuta, asaza-te si aparura multe bucate alese din care toti se infruptara.
Croitorul pastra intr-un dulap acele si atele si trai fericit cu fii si comorile lor.
Dar, cu toate acestea, ce se intamplase cu capra care era vinovata de plecarea de acasa a fiilor croitorului?
Am sa va povestesc.
- O scoatem noi afara, spuse ursul atunci cand vulpea ii povesti ce patise.
Mersera pana la vizuina, dar cand vazu ochii de foc ai caprei, se infricosa si nu vru sa aiba de-a face cu acel animal ciudat.
Albina, vazandu-l ca fuge, il intreba ce se intamplase.
Ursul ii explica; atunci aceasta se apropie si intrand in vizuina vulpii, se aseza pe capul plesuv al caprei si o intepa cu atata furie incat capra fugi mancand pamantul.
Si de atunci, nimeni nu a mai auzit de ea.
